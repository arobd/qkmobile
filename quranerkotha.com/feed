<?xml version="1.0" encoding="UTF-8"?><rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:dc="http://purl.org/dc/elements/1.1/"
	xmlns:atom="http://www.w3.org/2005/Atom"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/"
	>

<channel>
	<title>কুরআনের কথা</title>
	<atom:link href="https://quranerkotha.com/feed/" rel="self" type="application/rss+xml" />
	<link>https://quranerkotha.com</link>
	<description>আধুনিক মানুষের জন্য সমসাময়িক প্রশ্ন, দ্বন্দ্ব এবং ঘটনাগুলোকে কুরআনের আলোকে দেখা এবং কুরআনের আয়াতে লুকিয়ে থাকা বৈজ্ঞানিক তথ্য এবং যুক্তির উপর আলোচনা</description>
	<lastBuildDate>Thu, 09 Mar 2017 11:55:21 +0000</lastBuildDate>
	<language>en-US</language>
	<sy:updatePeriod>hourly</sy:updatePeriod>
	<sy:updateFrequency>1</sy:updateFrequency>
	<generator>https://wordpress.org/?v=4.7.3</generator>
	<item>
		<title>তোমরা যদি তোমাদের দানের কথা প্রকাশ করে দাও, তাহলে তাতেও কল্যাণ আছে — আল-বাক্বারাহ ২৭১-২৭২</title>
		<link>https://quranerkotha.com/baqarah-271-272/</link>
		<comments>https://quranerkotha.com/baqarah-271-272/#respond</comments>
		<pubDate>Thu, 09 Mar 2017 11:55:21 +0000</pubDate>
		<dc:creator><![CDATA[ওমর আল জাবির]]></dc:creator>
				<category><![CDATA[আল-বাক্বারাহ]]></category>
		<category><![CDATA[দান]]></category>

		<guid isPermaLink="false">http://quranerkotha.com/?p=2780</guid>
		<description><![CDATA[তোমরা যদি তোমাদের দানের কথা প্রকাশ করে দাও, তাহলে তাতেও কল্যাণ আছে। আর যদি তা গোপন রাখো এবং তা অভাবীদের দাও, তাহলে সেটা তোমাদের জন্য আরও বেশি ভালো হবে। তোমাদের গুনাহগুলোর কিছু মাফ করার উপায় হয়ে যাবে। আর তোমাদের সব কাজের ব্যাপারে আল্লাহ খবর রাখেন। [আল-বাক্বারাহ ২৭১] সাদাকা অর্থাৎ দান করে সেটা মানুষের কাছে প্রকাশ &#8230; <a href="https://quranerkotha.com/baqarah-271-272/" class="more-link">Continue reading <span class="screen-reader-text">তোমরা যদি তোমাদের দানের কথা প্রকাশ করে দাও, তাহলে তাতেও কল্যাণ আছে — আল-বাক্বারাহ ২৭১-২৭২</span></a>]]></description>
				<content:encoded><![CDATA[<div class="pf-content"><p><img class="aligncenter wp-image-2781" src="http://quranerkotha.com/wp-content/uploads/2017/03/2_271.png" width="500" height="143" srcset="https://quranerkotha.com/wp-content/uploads/2017/03/2_271.png 1373w, https://quranerkotha.com/wp-content/uploads/2017/03/2_271-300x86.png 300w, https://quranerkotha.com/wp-content/uploads/2017/03/2_271-768x220.png 768w, https://quranerkotha.com/wp-content/uploads/2017/03/2_271-1024x293.png 1024w" sizes="(max-width: 500px) 100vw, 500px" /></p>
<blockquote><p>তোমরা যদি তোমাদের দানের কথা প্রকাশ করে দাও, তাহলে তাতেও কল্যাণ আছে। আর যদি তা গোপন রাখো এবং তা অভাবীদের দাও, তাহলে সেটা তোমাদের জন্য আরও বেশি ভালো হবে। তোমাদের গুনাহগুলোর কিছু মাফ করার উপায় হয়ে যাবে। আর তোমাদের সব কাজের ব্যাপারে আল্লাহ খবর রাখেন। [আল-বাক্বারাহ ২৭১]</p></blockquote>
<p>সাদাকা অর্থাৎ দান করে সেটা মানুষের কাছে প্রকাশ করে দেওয়া দোষের কিছু নয়, যদি সেটাতে অন্যরা দান করতে উদ্বুদ্ধ হয়। শুধু সাবধান থাকতে হবে যেন, দানের উদ্দেশ্য শুধুই লোক দেখানো হয়ে না যায়। এর আগের আয়াতগুলোতেই আমরা দেখেছি যে, যারা শুধুই লোক দেখানো দান করে, আল্লাহকে تعالى খুশি করা একমাত্র উদ্দেশ্য থাকে না, অথবা যাদেরকে দান করা হয়েছে, তাদেরকে বার বার খোটা দেয়, তাদের পরিণাম ভয়ংকর। তারা এর কোনো প্রতিদান আল্লাহর কাছে তো পাবেইনা উপরন্তু এটা তাদের জাহান্নামে যাবার কারণও হতে পারে। কিন্তু এই আয়াতে বলা হচ্ছে যে, যদি দান করে সেটা মানুষ প্রকাশ করে দেয়, এবং তা থেকে অন্যরা উৎসাহিত হয়, যা থেকে অভাবীদেরই শেষ পর্যন্ত উপকার হয়, তাহলে এই প্রকাশ করার মধ্যেও কল্যাণ রয়েছে।<sup>[১২][১৪][১৯][২০]</sup><span id="more-2780"></span></p>
<p><img class="aligncenter size-full wp-image-2783" src="http://quranerkotha.com/wp-content/uploads/2017/03/2_271_title.png" alt="" width="600" height="434" srcset="https://quranerkotha.com/wp-content/uploads/2017/03/2_271_title.png 600w, https://quranerkotha.com/wp-content/uploads/2017/03/2_271_title-300x217.png 300w" sizes="(max-width: 600px) 100vw, 600px" /></p>
<p>যেমন, আমরা হয়ত কোনো ত্রাণসংস্থায় দান করে এসে অন্যদেরকে বলতে পারি যে, আমরা সেখানে দান করেছি। এতে করে মানুষ সেই ত্রাণসংস্থাকে বিশ্বস্ত মনে করবে। আমাদের দান করা দেখে তারা নিজেরাও দান করতে আগ্রহী হবে। এর ফলে আরও কল্যাণ হবে। অথবা আমরা কোনো এতিমখানায় দান করে এসে সেখানকার পরিস্থিতি সম্পর্কে বলার পাশাপাশি আমরা যে তাদেরকে সহযোগিতা করছি, সেটা জানাতে পারি। এতে করে মানুষ সেই এতিমখানায় দান করার ব্যাপারে আস্থা পাবে। কারণ, দান করার জন্য মানুষকে উদ্বুদ্ধ করলে মানুষ যতটা না আগ্রহ পায়, তার থেকে বেশি আগ্রহ পায় যখন মানুষ দেখে অনেকেই সেখানে দান করছে। তখন গ্রুপ ডাইনামিকস কাজ করে। একারণেই মসজিদে দান বাক্সে একজন যখন দান করে, তখন পাশের জনের কিছুটা হলেও খারাপ লাগে। এই খারাপ লাগা থেকেই সে অনেক সময় দান করে। কিন্তু বাক্স যখন খালি ঘুরতে থাকে, তখন মানুষ বাক্সটাকে খালি ঠেলে দিতে খুব একটা খারাপ বোধ করে না। অন্য কেউ যখন দিচ্ছে না, আমি না দিলেও চলে —এরকম চিন্তা চলে আসে। কিন্তু যখনি একজন একটা চকচকে পাঁচশ টাকার নোট বের করে সুন্দর করে ভাঁজ করে বাক্সে ঢোকায়, তখন কোনো কারণে তার পাশের জনের পাঁচ টাকার ছেড়া নোটটা দেওয়ার পরিকল্পনা মুহূর্তের মধ্যে পরিবর্তন হয়ে একটা বড় নোট বের হয়ে যায়।</p>
<p>এভাবে অভাবীদের ছোট না করেও না করেও প্রকাশ্যে বিভিন্নভাবে আমরা দান করতে পারি, যার ফলে সমাজে অনেক কল্যাণ আসতে পারে। তবে এধরনের উপকারের কোনো আশা না থাকলে, ইসলামে গোপন দানকেই বেশি করে উৎসাহিত করা হয়, কারণ গোপনে দান করলে আল্লাহর تعالى সন্তুষ্টি অর্জন ছাড়া আর কোনো উদ্দেশ্য সাধারণত থাকে না। এছাড়া গোপনে দান করলে, যারা দান গ্রহণ করছে, তাদের ছোট না হওয়ার সম্ভাবনাও কম।</p>
<blockquote><p>সেটা তোমাদের কিছু গুনাহ মাফ করার উপায় হয়ে যাবে</p></blockquote>
<p>গুনাহ মাফ করার যে পদ্ধতি কুর‘আনে দেওয়া আছে, তা হলো দান করা। দান আমাদের গুনাহের কাফফরা হিসেবে কাজ করে। আমরা যত দান করবো, আমাদের তত বেশি গুনাহ আল্লাহ تعالى মাফ করে দেবেন। কুর‘আনে বহুবার দান করতে উৎসাহিত করা হয়েছে। সুরা আল-বাক্বারাহ’তেই বিশটির বেশি আয়াতে দান করা নিয়ে আয়াত রয়েছে। আল্লাহ تعالى একবার কুর‘আনে কোনো কিছু নিয়ে বললেই সেটা আমাদের জন্য গুরুত্বপূর্ণ হয়ে যায়। আর সে জায়াগায় তিনি تعالى আমাদেরকে বিশ বারের বেশি দান করার কথা বলেছেন। এথেকেই বোঝা যায় দান করাটা তাঁর تعالى কাছে কত গুরুত্বপূর্ণ ব্যাপার।</p>
<p>ফরজ দানগুলো, যেমন যাকাত আদায় প্রকাশ্যে করা বেশি ভালো বলে অধিকাংশ মত পাওয়া যায়। যাকাত প্রকাশ্যে আদায় করতেই তাগাদা দেওয়া হয়েছে। এতে করে সমাজে যাকাত দেওয়ার প্রচলন বাড়ে। মানুষ যত বেশি দেখে যে অন্যরা যাকাত দিচ্ছে, তত বেশি নিজেরা যাকাত দিতে সচেষ্ট হয়।<sup>[১২][১৪][১৯][২০]</sup></p>
<p>তবে সেখানেও লোক দেখানো যাকাত দেওয়া থেকে সাবধান থাকতে হবে। নিয়তের মধ্যে যেন আল্লাহর تعالى সন্তুষ্টি অর্জন ছাড়া আর অন্য কোনো উদ্দেশ্য ঢুকে না পড়ে, সে ব্যাপারে সবসময় সাবধান থাকতে হবে। আর যাদেরকে যাকাত দেওয়া হচ্ছে, তাদেরকে অপমানিত করা থেকে সাবধান থাকতে হবে। বিরাট আয়োজন করে গরিব লোকদের ডেকে হুমড়ি খাওয়া ভিড়, ধাক্কাধাক্কি সৃষ্টি করে, কিছু সস্তা কাপড় আর চাল বিলি করে যাকাত দেওয়ার মত নোংরা দান আর কিছু হতে পারে না।</p>
<p><img class="aligncenter wp-image-2782" src="http://quranerkotha.com/wp-content/uploads/2017/03/2_272.png" width="498" height="129" srcset="https://quranerkotha.com/wp-content/uploads/2017/03/2_272.png 1985w, https://quranerkotha.com/wp-content/uploads/2017/03/2_272-300x78.png 300w, https://quranerkotha.com/wp-content/uploads/2017/03/2_272-768x199.png 768w, https://quranerkotha.com/wp-content/uploads/2017/03/2_272-1024x265.png 1024w" sizes="(max-width: 498px) 100vw, 498px" /></p>
<blockquote><p>ওরা সঠিক পথে চলল কি না, তা তোমার দায়িত্ব নয়। বরং আল্লাহ যাকে চান, তাকে সঠিক পথে নিয়ে আসেন। তোমরা ভালো যা কিছুই খরচ করো না কেন, সেটা তোমাদের স্বার্থেই হবে, কারণ তোমরা শুধুমাত্র আল্লাহকে পাওয়ার উদ্দেশ্যেই তা খরচ করো। আর ভালো যা কিছুই তোমরা খরচ করবে, সেটার পুরো প্রতিদান তোমাদেরকে দেওয়া হবে। তোমাদের উপর একটুও অন্যায় করা হবে না। [আল-বাক্বারাহ ২৭২]</p></blockquote>
<p>অনেক সময় আমরা দান করার সময় ভাবি, “ওকে ব্যবসার জন্য টাকা দিয়ে কী লাভ হবে? যদি ও ব্যবসা না করে? যদি টাকা মেরে দেয়?” — আমাদের দান নিয়ে মানুষ শেষ পর্যন্ত যদি ভালো কাজ না করে, তাহলে তার দায়িত্ব আমাদের উপর পড়ে না। আমরা যতটুকু সম্ভব চিন্তাভাবনা করে চেষ্টা করবো সঠিক মানুষকে সাহায্য করার। কিন্তু মানুষ সঠিক পথে শেষ পর্যন্ত চলল কিনা সেটার দায় আমাদের উপর পড়ে না। আমাদের কাজ হচ্ছে, মানুষকে সঠিক পথে চলতে সাহায্য করা। শেষ পর্যন্ত যদি কেউ যদি ভুল পথ বেছে নেয়, আমাদের সাহায্যের অপব্যবহার করে, তাহলে সেটা তার দোষ। আমি তাকে সাহায্য করে আমার দায়িত্ব পালন করছি, যেন আমাকে দান না করার জন্য শাস্তি পেতে না হয়।</p>
<p>একইসাথে নিরীহ অমুসলিমদের সাদাকা দেওয়া বা দান করা এই আয়াতে বৈধ করা হয়েছে। শুধু বৈধই না, নিরীহ অমুসলিমদের দান করলে যে আমরা প্রতিদানে আখিরাতে পুরস্কার পাবো, সেই নিশ্চয়তাও দেওয়া হয়েছে। তবে আমাদের দান পেয়ে অমুসলিমরা শেষ পর্যন্ত ইসলামের প্রতি আগ্রহী হয়ে মুসলিম হয়ে যায় কিনা, সেটা আমাদের দায়িত্ব নয়। আল্লাহ تعالى কাকে ইসলাম গ্রহণ করার সম্মান দেবেন, সেটা সম্পূর্ণ তাঁর تعالى সিদ্ধান্ত। আমাদের কাজ শুধুই আল্লাহকে تعالى খুশি করার উদ্দেশ্য নিয়ে দান করে যাওয়া।<sup>[৪][১৪]</sup></p>
<p>একারণেই বলা হয়েছে যে, শুধুমাত্র আল্লাহর تعالى খুশির জন্য আমি ভালো যা কিছুই খরচ করবো, সেটা আসলে আমি নিজের জন্যই খরচ করছি। আমাদের দানের পেছনে নিঃস্বার্থ কাজ করে না, বরং শেষ পর্যন্ত নিজের স্বার্থই জড়িত। আমি দান করি, কারণ আমি দানের দায়িত্ব পালন করে শাস্তি থেকে পালাতে চাই, আর আমার দানের বিনিময়ে দুনিয়া এবং আখিরাতে কল্যাণ চাই। নিঃস্বার্থ দান বলে কিছু নেই। আমাদের প্রতিটা দানের পেছনে নিজের সুদূরপ্রসারী লাভের নিয়ত রয়েছে।</p>
<p>এই আয়াতে লক্ষ্য করার ব্যাপার হলো যে, আল্লাহ تعالى আমাদেরকে বলেননি আমাদের সম্পদ খরচ করতে, বরং তিনি বলেছেন ‘তোমরা ভালো যা কিছুই খরচ করো’। যদি মাল বা সম্পদের কথা বলতেন, তাহলে আমরা শুধুই সম্পদ খরচ করতাম। কিন্তু তিনি تعالى ভালো সবকিছুই খরচ করতে বলেছেন — আমাদের সম্পদ, বুদ্ধি, শক্তি, প্রভাব, কর্তৃত্ব সবকিছুকেই ভালো কাজে খরচ করতে বলেছেন। আমাদের অনেকের হয়ত টাকা নেই, কিন্তু গায়ের জোর আছে। আমরা সেটাকেও ভালো কাজে লাগাতে পারি, মসজিদ তৈরিতে ব্যবহার করতে পারি, এলাকার ভাঙ্গা স্থাপনাগুলো মেরামত করে দিতে পারি। আমাদের অনেকের হয়ত সম্পদ বা শক্তি নেই, কিন্তু মেধা আছে। আমরা সেই মেধাকে আল্লাহর تعالى পথে কাজে লাগাতে পারি। মেধা ব্যবহার করে ইসলাম নিয়ে লিখতে পারি, আরবি বইগুলো সহজ ভাষায় অনুবাদ করতে পারি, গরিবদের পড়ালেখা শেখাতে পারি, ইসলামের দাওয়াত দিতে পারি ইত্যাদি। এভাবে আমাদের ভালো যা কিছুই আছে, সম্পদ, বুদ্ধি, ক্ষমতা, প্রতিভা, প্রভাব, লেখনী —এই সবকিছুই আমরা আল্লাহর تعالى পথে দান করতে পারি।</p>
<p>একইসাথে এই আয়াতে আবারো আমরা জানতে পারি যে, আমাদের দানের উদ্দেশ্য হতে হবে শুধুই আল্লাহর تعالى সন্তুষ্টি পাওয়া। অন্য কোনো আকাঙ্ক্ষা মনের ভেতরে কাজ করলে হবে না। আমি নিজেকে বোঝাচ্ছি যে, আমি দান করলাম শুধুই আল্লাহকে تعالى খুশি করার জন্য, কিন্তু আমার দান পেয়ে সে একবারও আমাকে ফোন করে খোঁজ নিলো না দেখে আমি রাগ করে বসে আছি, তার মানে দাঁড়ায় আমার দানের উদ্দেশ্য শুধুই আল্লাহর تعالى সন্তুষ্টি ছিল না। ভেতরে ভেতরে আমি যাকে দান করেছি, তার কাছ থেকে প্রতিদানে কিছু আশা করছিলাম।</p>
<p>দান সম্পর্কে আয়াতগুলো আল্লাহ تعالى সাধারণত শেষ করেন এই বলে যে, <em>“সেটার পুরো প্রতিদান তোমাদেরকে দেওয়া হবে। তোমাদের উপর একটুও অন্যায় করা হবে না।</em>” —এটা আল্লাহর تعالى পক্ষ থেকে কত বড় দয়া যে, তিনি تعالى আমাদেরকে নানাভাবে আশ্বস্ত করেন, যেন আমাদের মধ্যে দান করতে কোনো দ্বিধা কাজ না করে। মুসলিমদের এরকম কথা শুনে লজ্জা পাওয়া উচিত। দান করার জন্য তিনি تعالى আমাদেরকে এতভাবে বুঝিয়ে বলেন, এতভাবে আশ্বস্ত করেন, কিন্তু তারপরেও আমরা অনেকেই দান করি না।</p>
<p><small>[১] বাইয়িনাহ এর কু’রআনের তাফসীর। <sup>[২]</sup> ম্যাসেজ অফ দা কু’রআন — মুহাম্মাদ আসাদ। <sup>[৩]</sup> তাফহিমুল কু’রআন — মাওলানা মাওদুদি। <sup>[৪]</sup> মা’রিফুল কু’রআন — মুফতি শাফি উসমানী। <sup>[৫]</sup> মুহাম্মাদ মোহার আলি — A Word for Word Meaning of The Quran <sup>[৬]</sup> সৈয়দ কুতব — In the Shade of the Quran <sup>[৭]</sup> তাদাব্বুরে কু’রআন — আমিন আহসান ইসলাহি। <sup>[৮]</sup> তাফসিরে তাওযীহুল কু’রআন — মুফতি তাক্বি উসমানী। <sup>[৯]</sup> বায়ান আল কু’রআন — ড: ইসরার আহমেদ। <sup>[১০]</sup> তাফসীর উল কু’রআন — মাওলানা আব্দুল মাজিদ দারিয়াবাদি <sup>[১১]</sup> কু’রআন তাফসীর — আব্দুর রাহিম আস-সারানবি <sup>[১২]</sup> আত-তাবারি-এর তাফসীরের অনুবাদ। <sup>[১৩]</sup> তাফসির ইবন আব্বাস। <sup>[১৪]</sup> তাফসির আল কুরতুবি। <sup>[১৫]</sup> তাফসির আল জালালাইন। <sup>[১৬]</sup> লুঘাতুল কুরআন — গুলাম আহমেদ পারভেজ। <sup>[১৭]</sup> তাফসীর আহসানুল বায়ান — ইসলামিক সেন্টার, আল-মাজমাআহ, সউদি আরব। <sup>[১৮]</sup> কু’রআনুল কারীম &#8211; বাংলা অনুবাদ ও সংক্ষিপ্ত তাফসীর — বাদশাহ ফাহাদ কু’রআন মুদ্রণ কমপ্লেক্স। <sup>[১৯]</sup> তাফসির আল-কাবির। <sup>[২০]</sup> তাফসির আল-কাশ্‌শাফ</small></p>
</div>]]></content:encoded>
			<wfw:commentRss>https://quranerkotha.com/baqarah-271-272/feed/</wfw:commentRss>
		<slash:comments>0</slash:comments>
		</item>
		<item>
		<title>তোমরা যা কিছুই খরচ করো, বা যেটাই মানত করো, আল্লাহ অবশ্যই তা জানেন — আল-বাক্বারাহ ২৭০</title>
		<link>https://quranerkotha.com/baqarah-270/</link>
		<comments>https://quranerkotha.com/baqarah-270/#comments</comments>
		<pubDate>Tue, 28 Feb 2017 04:14:11 +0000</pubDate>
		<dc:creator><![CDATA[ওমর আল জাবির]]></dc:creator>
				<category><![CDATA[আল-বাক্বারাহ]]></category>
		<category><![CDATA[দান]]></category>
		<category><![CDATA[মানত]]></category>

		<guid isPermaLink="false">http://quranerkotha.com/?p=2758</guid>
		<description><![CDATA[তোমরা যা কিছুই খরচ করো, বা যেটাই মানত করো, আল্লাহ অবশ্যই তা জানেন। আর যালিমদের সাহায্য করার কেউ নেই। [আল-বাক্বারাহ ২৭০] আমরা যা কিছুই খরচ করি, সেটা আল্লাহর تعالى রাস্তায় হোক, বা অন্য কোনো অসৎ কাজে হোক না কেন, আল্লাহ تعالى তা অবশ্যই জানেন। রাস্তায় চলার সময় এক অন্ধ ফকিরকে দেখে খুব খারাপ লাগলো, পকেট &#8230; <a href="https://quranerkotha.com/baqarah-270/" class="more-link">Continue reading <span class="screen-reader-text">তোমরা যা কিছুই খরচ করো, বা যেটাই মানত করো, আল্লাহ অবশ্যই তা জানেন — আল-বাক্বারাহ ২৭০</span></a>]]></description>
				<content:encoded><![CDATA[<div class="pf-content"><p><img class="aligncenter wp-image-2759" src="http://quranerkotha.com/wp-content/uploads/2017/02/2_270.png" width="498" height="102" srcset="https://quranerkotha.com/wp-content/uploads/2017/02/2_270.png 1314w, https://quranerkotha.com/wp-content/uploads/2017/02/2_270-300x61.png 300w, https://quranerkotha.com/wp-content/uploads/2017/02/2_270-768x157.png 768w, https://quranerkotha.com/wp-content/uploads/2017/02/2_270-1024x210.png 1024w" sizes="(max-width: 498px) 100vw, 498px" /></p>
<blockquote><p>তোমরা যা কিছুই খরচ করো, বা যেটাই মানত করো, আল্লাহ অবশ্যই তা জানেন। আর যালিমদের সাহায্য করার কেউ নেই। [আল-বাক্বারাহ ২৭০]</p></blockquote>
<p>আমরা যা কিছুই খরচ করি, সেটা আল্লাহর تعالى রাস্তায় হোক, বা অন্য কোনো অসৎ কাজে হোক না কেন, আল্লাহ تعالى তা অবশ্যই জানেন। রাস্তায় চলার সময় এক অন্ধ ফকিরকে দেখে খুব খারাপ লাগলো, পকেট থেকে একশ টাকার নোট বের করে চুপচাপ তার হাতে গুঁজে দিলেন, সেটা আর কেউ না দেখলেও আল্লাহ تعالى অবশ্যই দেখলেন। কেউ রাস্তার মধ্যে ময়লা ফেলে গেছে। মানুষ কষ্ট করে তা পাশ কাটিয়ে হেটে যাচ্ছে। আপনি নিজের টাকা খরচ করে কাউকে ডেকে এনে তা পরিষ্কার করে দিলেন। এর জন্য কেউ আপনাকে কোনো ধন্যবাদ দিলো না, কোনো পদক দিলো না, ইলেকশনে দাঁড়াতে আমন্ত্রণ জানালো না। কিন্তু আল্লাহ تعالى ঠিকই তা দেখেছেন। আপনার জন্য সম্মান পদক-এর থেকেও বিরাট কিছু অপেক্ষা করছে।<span id="more-2758"></span></p>
<p><img class="aligncenter size-full wp-image-2760" src="http://quranerkotha.com/wp-content/uploads/2017/02/2_270_title.png" alt="" width="600" height="400" srcset="https://quranerkotha.com/wp-content/uploads/2017/02/2_270_title.png 600w, https://quranerkotha.com/wp-content/uploads/2017/02/2_270_title-300x200.png 300w" sizes="(max-width: 600px) 100vw, 600px" /></p>
<p>আমরা সাধারণত প্রকাশ্য ভালো কাজগুলো করার সময় আল্লাহর تعالى কথা ঠিকই মনে রাখি। আল্লাহ تعالى এবং মানুষরা যেন আমাদের ভালো কাজগুলো ঠিকভাবে খেয়াল করেন, প্রতিদান দিতে যেন কম-বেশি না হয়, সেজন্য চেষ্টা করতে ভুলি না। কিন্তু খারাপ কাজগুলো করার সময় বেমালুম আল্লাহর تعالى কথা ভুলে যাই, না হলে একধরনের জোর করে নিজেকে ভুলিয়ে রাখি। যখন বিবেকের দংশন বেশি হয়ে যায়, তখন বিবেককে সান্ত্বনা দেই যে, আশেপাশে মানুষ কত বড় বড় খারাপ কাজ করছে, আর আমার এই অল্প খারাপ কাজে কিই বা যায় আসে? অথবা, আমি না করলে কী হবে, অন্য সবাই করছে না? —একারণে সরকারি কাজে ঘুষ দিয়ে কন্ট্রাক্ট নেওয়ার সময় আমাদের হাত কাঁপে না। কাউকে পয়সা খাইয়ে নিজের কাজ অন্যদের আগে করাতে একটুও বাধে না। বেশি লাভের লোভে খাবারে ভেজাল, বিষাক্ত কেমিক্যাল মিশিয়ে বাজারে ছাড়তে বুক কাঁপে না। এইসব কাজ করার সময় আমরা ভুলে যাই যে, আমাদের সব কাজ আল্লাহ تعالى দেখেন। ভীষণ নির্যাতন অপেক্ষা করছে এই সব যালিমদের জন্য।</p>
<p>এই আয়াতে তিনি تعالى বিশেষভাবে জোর দিয়ে বলেছেন যে, অবশ্যই, শুধুই আল্লাহ تعالى জানেন আমরা আসলে কী নিয়তে আল্লাহর পথে খরচ করি, বা মানত করি। অন্য কেউ না জানলে কী হবে।  আমরা সবার সামনে ভালো মানুষের মুখোশ পরে থাকতে পারি। এমনকি নিজেকেও আত্মপ্রবঞ্চনার মধ্যে ডুবিয়ে রাখতে পারি এই বুঝিয়ে যে, আমি আসলে আল্লাহর تعالى জন্যই খরচ করছি, বা মানত করছি। কিন্তু আমাদের অন্তরের ভেতরের অন্তরে আসলে কী উদ্দেশ্য কাজ করছে, সেটা সবচেয়ে ভালো জানেন আল্লাহ تعالى।</p>
<p><b>মানত কী?</b></p>
<p>نذز  বা মানত বলতে এই নিয়ত করা যে, আমার অমুক কাজটা যদি হয়ে যায়, অথবা অমুক বিপদ থেকে আমি যদি মুক্তি পাই, তাহলে আল্লাহর تعالى রাস্তায় আমি এতটা পরিমাণ সাদাক্বা করবো। এধরনের মানত করে ফেললে, তা পূরণ করা জরুরি। তবে ইসলামে মানত করাটা জরুরি নয়। এটি কোনো ইবাদত নয়। ইসলাম বরং মানত করতে কোনো উৎসাহ দেয় না, উল্টো নিরুৎসাহিত করে। কিন্তু একবার মানত করে ফেললে, তখন তা পূরণ করাটা ইবাদাত হয়ে যায়। “অমুক পেলে আমি অমুক করবো”, এই মানত না করে, বরং যা করবো বলে ঠিক করেছিলাম, সেটা আগে করে, তারপর আল্লাহর تعالى কাছে সেটার ওয়াসিলায় চাওয়াটাই বেশি ভালো।<sup>[১৭][১৮]</sup> এতে করে দুটো লাভ— ১) যা চেয়েছিলাম, তা না পেলেও, অন্তত একটা ইবাদাত করার বিরাট সওয়াব পেয়ে যাচ্ছি, ২) সেই ভালো কাজের বিনিময়ে হয়ত যা চেয়েছিলাম, তার থেকে বেশি ভালো কিছু আল্লাহ تعالى দেবেন।</p>
<p>আমরা নিজেকে জিজ্ঞেস করি, কেন আমি মানত করছি যে, আমার সন্তান পরীক্ষায় ভালো রেজাল্ট করলে আমি গরিব ডেকে খাওয়াবো? কেন আমি আগেই গরিব ডেকে খাইয়ে তারপর আল্লাহর تعالى কাছে সন্তানের জন্য দুআ করছি না?</p>
<p>কেন আমি মানত করছি যে, আমার বিপদ দূর হয়ে গেলে আমি হাজ্জ করতে যাবো? কেন আমি আত্মীয়স্বজনদের বিপদে উপকার করে আল্লাহর تعالى কাছে নিজের বিপদ থেকে মুক্তির জন্য দুআ করছি না?</p>
<p>কেন আমি মানত করছি যে, আমি সুস্থ হয়ে গেলে এতিম খানায় দান করবো? কেন আমি নিয়মিত এতিম খানায় দান করে আল্লাহর تعالى কাছে সুস্থ হওয়ার জন্য দুআ করছি না? “যদি সুস্থ না হই? যদি টাকাগুলো শুধু শুধু জলে যায়?” —এধরনের অসুস্থ চিন্তা তো কোনো মুসলিমের থাকার কথা না।</p>
<p>আমার যা চাই, সেটা হলে তবেই আল্লাহর تعالى জন্য কিছু করবো, না হলে করবো না—এধরনের ব্যবসায়ী মানসিকতা থেকে আমাদের বের হয়ে আসতে হবে। ইসলাম এই কাজে উৎসাহ দেয় না। আল্লাহর تعالى কোনোই দরকার নেই আমাদেরকে কিছু দেওয়ার। আমরা যা কিছুই পাই, সবই তাঁর تعالى দয়ায় পাই। তবে মানত যদি এমন হয় যে, আল্লাহ تعالى বাধা দূর করে না দিলে কোনো একটি বিশেষ ইবাদত কোনোভাবেই করতে পারবো না, যেমন আর্থিক সামর্থ্য না দিলে হাজ্জ করতে পারবো না, তাহলে সে ধরনের মানত করা ছাড়া আর কোনো উপায়ও থাকবে না। তবে সেক্ষেত্রেও মানতের পাশাপাশি অন্য নফল ইবাদাত বেশি করে আল্লাহর تعالى কাছে সাহায্য চাওয়া ভালো।</p>
<p>আজকাল অনেক প্রসিদ্ধ মাজারে গিয়ে মানত করার জন্য নযরানা দেওয়া হয়। এগুলো শিরক। মানত করার সময় শিরক হয়ে যাওয়ার ঝুঁকি আছে। এজন্য তা না করাই ভালো।<sup>[১৭]</sup></p>
<p><b>যালিমদের সাহায্য করার কেউ নেই</b></p>
<p>হঠাৎ করে যালিমদের কথা কেন আসলো? আল্লাহর تعالى পথে খরচ করা, বা মানত করার সাথে যালিমদের কী সম্পর্ক থাকতে পারে?</p>
<p>যালিম শব্দের অর্থ, যে ব্যক্তি কোনো কিছুকে যেভাবে থাকার কথা, সেভাবে রাখে না। যেমন লোক দেখানোর জন্য দান করা। যে লোক দেখানোর জন্য দান করে, তাকে আল্লাহ تعالى যালিম বলেছেন, কারণ সে তার সম্পদ অযোগ্য জায়গায় দান করে। আবার অন্যায় কাজে মানত করাও যুল্‌ম।<sup>[১২]</sup> আল্লাহর  تعالى পথে দান করার নাম করে যে তার সম্পদ অন্যায়ভাবে দেয়, বা অন্যায় জায়গায় খরচ করে, সে যালিম। যে তার অসৎ উদ্দেশ্য হাসিল করার জন্য মানত করে, সে যালিম। একইসাথে যারা আল্লাহর تعالى পথে খরচ করার এত প্রয়োজন দেখার পরেও না দেখার ভান করে নিজের সম্পদ আঁকড়ে ধরে রাখে, শুধু নিজের স্বার্থের কথা চিন্তা করে, এরা যালিম। যারা মানত করে, তারপর নিজের কাজ হাসিল হয়ে যাওয়ার পর মানত পূরণ করে না, তারাও যালিম। —এদের সাহায্য করার কেউ থাকবে না। এদের জন্য কঠিন শাস্তি অপেক্ষা করছে।</p>
<p><small>[১] বাইয়িনাহ এর কু’রআনের তাফসীর। [২] ম্যাসেজ অফ দা কু’রআন — মুহাম্মাদ আসাদ। [৩] তাফহিমুল কু’রআন — মাওলানা মাওদুদি। [৪] মা’রিফুল কু’রআন — মুফতি শাফি উসমানী। [৫] মুহাম্মাদ মোহার আলি — A Word for Word Meaning of The Quran [৬] সৈয়দ কুতব — In the Shade of the Quran [৭] তাদাব্বুরে কু’রআন &#8211; আমিন আহসান ইসলাহি। [৮] তাফসিরে তাওযীহুল কু’রআন — মুফতি তাক্বি উসমানী। [৯] বায়ান আল কু’রআন — ড: ইসরার আহমেদ। [১০] তাফসীর উল কু’রআন — মাওলানা আব্দুল মাজিদ দারিয়াবাদি [১১] কু’রআন তাফসীর — আব্দুর রাহিম আস-সারানবি [১২] আত-তাবারি-এর তাফসীরের অনুবাদ। [১৩] তাফসির ইবন আব্বাস। [১৪] তাফসির আল কুরতুবি। [১৫] তাফসির আল জালালাইন। [১৬] লুঘাতুল কুরআন — গুলাম আহমেদ পারভেজ। [১৭] তাফসীর আহসানুল বায়ান — ইসলামিক সেন্টার, আল-মাজমাআহ, সউদি আরব [১৮] কু’রআনুল কারীম &#8211; বাংলা অনুবাদ ও সংক্ষিপ্ত তাফসীর — বাদশাহ ফাহাদ কু’রআন মুদ্রণ কমপ্লেক্স</small></p>
</div>]]></content:encoded>
			<wfw:commentRss>https://quranerkotha.com/baqarah-270/feed/</wfw:commentRss>
		<slash:comments>1</slash:comments>
		</item>
		<item>
		<title>যাকে প্রজ্ঞা দান করা হয়েছে, সে বিরাট কল্যাণ পেয়ে গেছে —আল-বাক্বারাহ ২৬৯</title>
		<link>https://quranerkotha.com/baqarah-269/</link>
		<comments>https://quranerkotha.com/baqarah-269/#comments</comments>
		<pubDate>Tue, 14 Feb 2017 05:31:14 +0000</pubDate>
		<dc:creator><![CDATA[ওমর আল জাবির]]></dc:creator>
				<category><![CDATA[আল-বাক্বারাহ]]></category>
		<category><![CDATA[আল্বাব]]></category>
		<category><![CDATA[চিন্তাশীল]]></category>
		<category><![CDATA[প্রজ্ঞা]]></category>

		<guid isPermaLink="false">http://quranerkotha.com/?p=2753</guid>
		<description><![CDATA[তিনি যাকে চান, তাকে প্রজ্ঞা দান করেন। আর যাকে প্রজ্ঞা দান করা হয়েছে, সে বিরাট কল্যাণ পেয়ে গেছে। আর চিন্তাশীল মানুষরা ছাড়া কেউ শিক্ষা নেবে না। [আল-বাক্বারাহ ২৬৯] হিকমাহ অর্থাৎ প্রজ্ঞা এসেছে ইহ্‌কাম احكم থেকে, যার অর্থ কথা বা কাজে পরিপূর্ণতা, পারফেকশন।[১৪] প্রজ্ঞা হচ্ছে জ্ঞানকে সঠিকভাবে ব্যবহার। আমাদের অনেক জ্ঞান থাকতে পারে, কিন্তু যদি প্রজ্ঞা &#8230; <a href="https://quranerkotha.com/baqarah-269/" class="more-link">Continue reading <span class="screen-reader-text">যাকে প্রজ্ঞা দান করা হয়েছে, সে বিরাট কল্যাণ পেয়ে গেছে —আল-বাক্বারাহ ২৬৯</span></a>]]></description>
				<content:encoded><![CDATA[<div class="pf-content"><p><img class="aligncenter wp-image-2754" src="http://quranerkotha.com/wp-content/uploads/2017/02/2_269.png" width="500" height="107" srcset="https://quranerkotha.com/wp-content/uploads/2017/02/2_269.png 1430w, https://quranerkotha.com/wp-content/uploads/2017/02/2_269-300x64.png 300w, https://quranerkotha.com/wp-content/uploads/2017/02/2_269-768x164.png 768w, https://quranerkotha.com/wp-content/uploads/2017/02/2_269-1024x219.png 1024w" sizes="(max-width: 500px) 100vw, 500px" /></p>
<blockquote><p>তিনি যাকে চান, তাকে প্রজ্ঞা দান করেন। আর যাকে প্রজ্ঞা দান করা হয়েছে, সে বিরাট কল্যাণ পেয়ে গেছে। আর চিন্তাশীল মানুষরা ছাড়া কেউ শিক্ষা নেবে না। [আল-বাক্বারাহ ২৬৯]</p></blockquote>
<p>হিকমাহ অর্থাৎ প্রজ্ঞা এসেছে ইহ্‌কাম احكم থেকে, যার অর্থ কথা বা কাজে পরিপূর্ণতা, পারফেকশন।<sup>[১৪]</sup> প্রজ্ঞা হচ্ছে জ্ঞানকে সঠিকভাবে ব্যবহার। আমাদের অনেক জ্ঞান থাকতে পারে, কিন্তু যদি প্রজ্ঞা না থাকে, তাহলে সেই জ্ঞানের সঠিক ব্যবহার হবে না। যেমন: আমরা অনেকেই জানি, আল্লাহ تعالى আমাদের ক্বদর/ভাগ্যের মালিক, তিনি সবকিছু নিয়ন্ত্রণ করেন। এই ব্যাপারে কুর’আনের আয়াতগুলো আমরা পড়েছি, আমাদের জ্ঞান যথেষ্টই আছে। কিন্তু তারপরও আমরা বাচ্চার কপালে কালো টিপ দেই, যেন অশুভ চোখ না লাগে। স্বামীর নাম নেওয়া যাবে না, তাতে অমঙ্গল হয়। ঘর থেকে বের হওয়ার সময় পেছনে তাকানো যাবে না, তাতে যাত্রা অশুভ হয়। কুর‘আনের আয়াতের সাথে হাবিজাবি দু&#8217;আ লেখা তাবিজ পড়ি, যেন অসুখ না হয়। —এরকম শত শত ভুল ধারণায় আমরা বিশ্বাস করি, কারণ আমাদের জ্ঞান থাকলেও প্রজ্ঞা আসেনি। আমরা শিখিনি আমাদের জ্ঞান কীভাবে কাজে লাগাতে হয়।<span id="more-2753"></span></p>
<p><img class="aligncenter size-full wp-image-2755" src="http://quranerkotha.com/wp-content/uploads/2017/02/2_269_title.png" alt="" width="600" height="407" srcset="https://quranerkotha.com/wp-content/uploads/2017/02/2_269_title.png 600w, https://quranerkotha.com/wp-content/uploads/2017/02/2_269_title-300x204.png 300w" sizes="(max-width: 600px) 100vw, 600px" /></p>
<p>আবার, আমরা অনেকেই জানি কুর‘আনে পরিষ্কার করে বলা আছে যে, নারীদের ‘খিমার’ (মাথা ঢেকে বুক পর্যন্ত কাপড় ছেড়ে দেওয়া) পড়তে হবে এবং এমন ঢিলেঢিলা কাপড় পড়তে হবে, যেন দেহের অবয়ব বোঝা না যায়। কিন্তু তারপরেও আমরা হিজাবকে এক ধরনের উগ্র ফ্যাশনে পরিণত করি। এগুলো হচ্ছে প্রজ্ঞার অভাব। জ্ঞান আছে, কিন্তু সেই জ্ঞানের আসল উদ্দেশ্য কী, সেটার বোঝার মত বোধ নেই।</p>
<p>আবার, অনেকে মনে করেন: নিজে কুর’আন পড়ে বুঝে চললেই হবে। কুর’আন কারও কাছ থেকে শেখার কিছু নেই। সাহাবীরা, তাদের অনুসারীরা কীভাবে কুর’আন বুঝে গেছেন, কীভাবে অনুসরণ করে গেছেন —এগুলো আমাদের জানার কোনো দরকার নেই। আজকের যুগ পাল্টে গেছে। আজকে আমাদেরকে নিজেদের কুর’আন পড়ে, বুঝে, নিজেদের সিদ্ধান্ত মতো জীবনযাপন করতে হবে।</p>
<p>ধরুন, একজন সিদ্ধান্ত নিল যে, সে বাজার থেকে সার্জারির উপর বেশ কিছু বই পড়ে নিজেই প্র্যাকটিস করে একজন সার্জন হয়ে যাবে। তার কোনো বড় সার্জনের কাছ থেকে শেখার কোনো দরকার নেই। সে নিজেই পারবে বই পড়ে অপারেশন করতে। সার্জারির উপর যথেষ্ট ভালো বই আছে, বিস্তারিত ছবি দেওয়া আছে, ইউটিউবে আজকাল সার্জারির ভিডিও পর্যন্ত পাওয়া যায়। এত কিছু থাকতে কেন আমাদেরকে কেনো সার্জনের কাছ থেকে সার্জারি করা শিখতে হবে?</p>
<p>একজন বড় সার্জন আমাদেরকে প্রজ্ঞা শেখাবেন। তিনি শেখাবেন কখন কোন পরিস্থিতিতে কী সিদ্ধান্ত নিতে হয়। কখন বইয়ের নিয়ম মানা যাবে, কখন নিয়ম এদিক-ওদিক করতে হবে। বইয়ের গদবাধা নিয়মের বাইরেও যে অনেক কিছু বিবেচনার আছে, সেগুলো তিনি তার নিজের অভিজ্ঞতা থেকে শেখাবেন। সার্জারির আগে রোগীকে কী জানালে, কী না জানালে সার্জারি সফল হওয়ার সম্ভাবনা বেড়ে যাবে, তা শেখাবেন। সার্জারির পরে কী কী সতর্কতা নিলে ইনফেকশন কম হবে, তা শেখাবেন। এইসব প্রজ্ঞা বই পড়ে আসে না। এগুলো কারও কাছ থেকে শিখতে হয়, দীর্ঘ অভিজ্ঞতা থেকে অর্জন করতে হয়।</p>
<p>একইভাবে ইসলামের শিক্ষা শুধু কিছু আয়াতের মধ্যেই সীমাবদ্ধ নয়। প্রতিটি আয়াতের পেছনে প্রজ্ঞা রয়েছে। কখন কোন প্রেক্ষাপটে কুর’আনের কোন আয়াত প্রযোজ্য, কখন কোন প্রেক্ষাপটে তা প্রযোজ্য নয় —এগুলো আমাদেরকে রাসুলের عليه السلام, তার অনুসারীদের এবং ফিকহ-এ অভিজ্ঞদের কাছ থেকে শিখতে হবে। না হলে আমরা কুর’আনের আয়াতের আক্ষরিক অনুবাদ করে, পরিস্থিতি বিবেচনা না করে, প্রজ্ঞা ব্যবহার না করে ঝাপিয়ে পড়ব নির্দেশ বাস্তবায়ন করতে। যার ফলাফল হবে ভয়াবহ। ‘শুধু কুর‘আন’ নামে একদলের জন্ম হবে, যারা কুর‘আন ছাড়া আর কোনো ধর্মীয় বই মানবে না। একদল উগ্রপন্থী জিহাদির জন্ম হবে, যারা কুর‘আনের আয়াতের প্রেক্ষাপট বিবেচনা না করেই, যে কোনো সময়ে, যে কোনো পরিস্থিতিতে জিহাদের আয়াতগুলোকে সশস্ত্র মারামারির আয়াত বানিয়ে ফেলবে।</p>
<p>একারণেই কুর‘আনে বলা হয়েছে যে, নবী-রসূলরা  শুধু আল্লাহর تعالى বাণীই শেখাবেন না, একইসাথে প্রজ্ঞা শেখাবেন, যেন আল্লাহর تعالى বাণীকে আমরা ঠিকভাবে প্রয়োগ করতে পারি।</p>
<blockquote><p>ও আমাদের প্রভু, ওদের মধ্যে থেকে একজনকে রসূল হিসেবে গড়ে তুলুন, যে ওদেরকে আপানার আয়াত শোনাবে, তাদেরকে আপনার বিধি-বিধান এবং প্রজ্ঞা শেখাবে এবং তাদেরকে পবিত্র করবে। নিঃসন্দেহে আপনি সর্বোচ্চ ক্ষমতা-কর্তৃত্বের অধিকারী, পরম প্রজ্ঞাবান। [আল-বাক্বারাহ ১২৯]</p></blockquote>
<p>যদি কুর‘আনের আয়াত শুনিয়ে, বিধি বিধান শেখালেই যথেষ্ট হতো, তাহলে প্রজ্ঞা শেখানোর কোনো দরকার ছিল না। কিন্তু আল্লাহ تعالى বিশেষভাবে বলেছেন যে, রাসুল عليه السلام প্রজ্ঞা শেখাবেন এবং তাদেরকে পবিত্র করবেন। শুধু কুর‘আন ধরিয়ে দিয়েই বলবেন না যে, কুর‘আনই যথেষ্টও, আর কিছু জানার দরকার নেই। বিস্তারিত পড়ুন: কুর‘আনের কথা&#8217;র <a href="http://quranerkotha.com/baqarah-129-130/">আল-বাক্বারাহ ১২৯-এর ব্যাখ্যা</a>।</p>
<p><b>আল্লাহ আমাকে হিকমাহ না দিলে আমি কী করবো? </b></p>
<p>আয়াতে যেহেতু বলা হয়েছে যে,</p>
<blockquote><p>তিনি যাকে চান, তাকে প্রজ্ঞা দান করেন</p></blockquote>
<p>— তাহলে প্রশ্ন আসতে পারে, যদি আল্লাহ تعالى আমাকে প্রজ্ঞা না দেন, তাহলে আমার কী দোষ?</p>
<p>এই আয়াতেই বলা হয়েছে যে, চিন্তাশীল মানুষরা অর্থাৎ أُولُو الْأَلْبَاب ছাড়া কেউ শিক্ষা নেবে না। আমাদেরকে প্রথমে আলবাব অর্থাৎ চিন্তাশীল মানুষদের একজন হতে হবে। চিন্তাশীল মানুষরা কারা?</p>
<blockquote><p>নিশ্চয়ই আকাশগুলো এবং পৃথিবীর সৃষ্টিতে, এবং দিন ও রাতের আবর্তনে চিন্তাশীল মানুষদের জন্য বিরাট নিদর্শন রয়েছে। [আল-ইমরান ৩:১৯০]</p></blockquote>
<blockquote><p>তাদের কাহিনীতে চিন্তাশীল মানুষদের জন্য অনেক শেখার বিষয় রয়েছে। এগুলো কোনো মনগড়া কাহিনী নয়। বরং এটা তোমাদের কাছে যা আছে, তাকেই সমর্থন করে, এবং সবকিছুকে পরিষ্কার করে ব্যাখ্যা করে। এটা বিশ্বাসীদের জন্য পথপ্রদর্শক এবং দয়া। [ইউসুফ ১২:১১১]</p></blockquote>
<blockquote><p>এটা এমন এক বই, যা আমি তোমার প্রতি নাজিল করেছি এক কল্যাণ হিসেবে, যেন এর আয়াতগুলো নিয়ে তারা গভীরভাবে চিন্তাভাবনা করে, এবং চিন্তাশীল মানুষেরা যেন এর থেকে শিক্ষা নিতে পারে। [সদ ৩৮:২৯]</p></blockquote>
<p>সুতরাং চিন্তাশীল মানুষরা হচ্ছে তারাই, যারা গভীরভাবে চিন্তা করে আসল উদ্দেশ্য বুঝতে পারে। এরা কোনো কিছু পড়লে, বা শুনলে এক কান দিয়ে ঢুকিয়ে অন্য কান দিয়ে বের করে দেয় না। এদের মন পরিষ্কার। এদের মাথাভর্তি রাজনীতি, দুর্নীতি, খেলা, সিনেমা, তারকা, বিনোদনের খবর গিজগিজ করে না। এদের মাথায় সারাক্ষণ গানের সুর বাজতে থাকে না। এরা সৃষ্টিজগত নিয়ে চিন্তা করে, দিন-রাত কেন হয়, অর্থাৎ বিজ্ঞান নিয়ে তারা চিন্তা করে। এরা কুর‘আনে দেওয়া বিভিন্ন কাহিনীর মধ্যে শিক্ষণীয় কী আছে, তা বোঝার চেষ্টা করে। সেগুলো বুঝে তারা সে অনুযায়ী নিজেদেরকে পরিবর্তন করে।<sup>[১]</sup> এরাই আল্লাহর تعالى অনুগ্রহে হিকমাহ অর্থাৎ প্রজ্ঞা পেতে পারে। আর যে একবার প্রজ্ঞা পেয়ে যায়, সে বিরাট কল্যাণ পেয়ে যায়। সে দুনিয়াতে সফল হয়, আর আখিরাতে তার জন্য অপেক্ষা করে অনন্ত সফলতা এবং শান্তি।</p>
<p>আল্লাহ تعالى এই আয়াতে বিশেষভাবে আল্বাব অর্থাৎ পরিষ্কার মনের, চিন্তাশীল মানুষদের কথা বলেছেন। আল্লাহ تعالى কুর‘আনে আরও বহু ধরনের মানুষের উদাহরণ দিয়েছেন। কিন্তু প্রজ্ঞা পাওয়ার জন্য তিনি تعالى এই বিশেষ ধরনের মানুষদের বেছে নিয়েছেন। যেমন, তিনি বলতে পারতেন ذِى حِجر অর্থাৎ বুদ্ধিমান মানুষদের কথা, যাদের মস্তিষ্ক প্রখর। অথবা তিনি আক্বল বা বিবেক-বুদ্ধির মানুষদের কথা বলতে পারতেন, যারা বিবেক দিয়ে নিজেদের বুদ্ধিকে খারাপ কাজে ব্যবহার করা থেকে দূরে রাখতে চেষ্টা করে। অথবা তিনি হালিম বা সহনশীল মানুষ, যারা নিজেদেরকে সংযত রাখতে পারেন, রাগ দমন করে রাখতে পারেন, তাদের কথা বলতে পারতেন। অথবা তিনি أُوْلِى ٱلنُّهَىٰ  নুহা বা অত্যন্ত বুদ্ধিমান, যৌক্তিক, প্রখর উপলব্ধির মানুষদের কথা বলতে পারতেন, যাদের বোঝার ক্ষমতা গভীর, যারা অত্যন্ত অভিজ্ঞ।  কিন্তু এদের কথা না বলে তিনি আল্বাব অর্থাৎ চিন্তাশীল মানুষদের কথা বলেছেন, যারা আসল উদ্দেশ্য বুঝতে পারে।</p>
<p>হিকমাহ বা প্রজ্ঞা লাভ করা তাদের পক্ষেই সম্ভব, যারা গভীরভাবে চিন্তা করে কোনো কিছুর পেছনে আসল উদ্দেশ্য বুঝতে পারেন। এরাই বিরাট কল্যাণ লাভ করেন। আল্লাহ تعالى যখন কোনো কিছুকে বিরাট কল্যাণ বলেন, সেটা কত বড় ব্যাপার হতে পারে, তা আমাদের কল্পনার বাইরে। যেমন, তিনি কুর‘আন-এর মত এত বড় একটা ব্যাপারকেও শুধুই ‘কল্যাণ’ বলেছেন, ‘বিরাট কল্যাণ’ বলেননি। অথচ তিনি প্রজ্ঞাকে বিরাট কল্যাণ বলেছেন। যে এই বিরাট কল্যাণ পাবে, সে সবদিক থেকে সফল হয়ে যাবে। তাই আমাদের কাজ হবে মাথা ভর্তি আবর্জনা পরিষ্কার করে, গভীরভাবে সৃষ্টি জগত নিয়ে চিন্তা করা, বিজ্ঞান নিয়ে চিন্তা করা, প্রাকৃতিক ঘটনাগুলো কেন ঘটে, কিভাবে ঘটে, এগুলোর পেছনে উদ্দেশ্য কী —এগুলো নিয়ে গভীরভাবে চিন্তা করা। আর কুর‘আনের আয়াত নিয়ে গভীরভাবে চিন্তা করা। অনুবাদ দ্রুত না পড়ে, ধীরে সুস্থে পড়ে আয়াতগুলোকে নিয়ে চিন্তা করা। যত বেশি চিন্তা করবো, আমাদের চিন্তার গভীরতা তত বেশি বাড়বে। আমরা প্রজ্ঞা পাওয়ার জন্য তত বেশি যোগ্য হবো। আর একবার প্রজ্ঞা পেয়ে গেলেই আমাদের সফল হওয়ার নিশ্চয়তা অনেক বেড়ে যাবে।</p>
<p><small>[১] বাইয়িনাহ এর কু’রআনের তাফসীর। [২] ম্যাসেজ অফ দা কু’রআন — মুহাম্মাদ আসাদ। [৩] তাফহিমুল কু’রআন — মাওলানা মাওদুদি। [৪] মা’রিফুল কু’রআন — মুফতি শাফি উসমানী। [৫] মুহাম্মাদ মোহার আলি — A Word for Word Meaning of The Quran [৬] সৈয়দ কুতব — In the Shade of the Quran [৭] তাদাব্বুরে কু’রআন &#8211; আমিন আহসান ইসলাহি। [৮] তাফসিরে তাওযীহুল কু’রআন — মুফতি তাক্বি উসমানী। [৯] বায়ান আল কু’রআন — ড: ইসরার আহমেদ। [১০] তাফসীর উল কু’রআন — মাওলানা আব্দুল মাজিদ দারিয়াবাদি [১১] কু’রআন তাফসীর — আব্দুর রাহিম আস-সারানবি [১২] আত-তাবারি-এর তাফসীরের অনুবাদ। [১৩] তাফসির ইবন আব্বাস। [১৪] তাফসির আল কুরতুবি। [১৫] তাফসির আল জালালাইন। [১৬] লুঘাতুল কুরআন — গুলাম আহমেদ পারভেজ। [১৭] তাফসীর আহসানুল বায়ান — ইসলামিক সেন্টার, আল-মাজমাআহ, সউদি আরব [১৮] কু’রআনুল কারীম &#8211; বাংলা অনুবাদ ও সংক্ষিপ্ত তাফসীর — বাদশাহ ফাহাদ কু’রআন মুদ্রণ কমপ্লেক্স</small></p>
</div>]]></content:encoded>
			<wfw:commentRss>https://quranerkotha.com/baqarah-269/feed/</wfw:commentRss>
		<slash:comments>4</slash:comments>
		</item>
		<item>
		<title>শয়তান তোমাদেরকে অভাবের ভয় দেখায় — আল-বাক্বারাহ ২৬৮</title>
		<link>https://quranerkotha.com/baqarah-268/</link>
		<comments>https://quranerkotha.com/baqarah-268/#comments</comments>
		<pubDate>Fri, 03 Feb 2017 08:55:36 +0000</pubDate>
		<dc:creator><![CDATA[ওমর আল জাবির]]></dc:creator>
				<category><![CDATA[আল-বাক্বারাহ]]></category>
		<category><![CDATA[অভাব]]></category>
		<category><![CDATA[দান]]></category>
		<category><![CDATA[ফাহশা']]></category>
		<category><![CDATA[শয়তান]]></category>

		<guid isPermaLink="false">http://quranerkotha.com/?p=2746</guid>
		<description><![CDATA[আমরা যখন যাকাত দেওয়ার সময় হিসেব করে দেখি কত যাকাত দিতে হবে, তখন ভাবি, “এত্ত গুলো টাকা দিয়ে দিতে হবে! এত টাকা যাকাত দিয়ে কী হবে? মানুষের অভাবের তো কোনো শেষ নেই। যত দিবো, তত চাইবে।” — যাকাতের পরিমাণ দেখে আমাদের আফসোস শুরু হয়ে যায়, অথচ ভেবে দেখি না যে, এটা হচ্ছে আমাদের সম্পত্তির মাত্র &#8230; <a href="https://quranerkotha.com/baqarah-268/" class="more-link">Continue reading <span class="screen-reader-text">শয়তান তোমাদেরকে অভাবের ভয় দেখায় — আল-বাক্বারাহ ২৬৮</span></a>]]></description>
				<content:encoded><![CDATA[<div class="pf-content"><p>আমরা যখন যাকাত দেওয়ার সময় হিসেব করে দেখি কত যাকাত দিতে হবে, তখন ভাবি, “এত্ত গুলো টাকা দিয়ে দিতে হবে! এত টাকা যাকাত দিয়ে কী হবে? মানুষের অভাবের তো কোনো শেষ নেই। যত দিবো, তত চাইবে।” — যাকাতের পরিমাণ দেখে আমাদের আফসোস শুরু হয়ে যায়, অথচ ভেবে দেখি না যে, এটা হচ্ছে আমাদের সম্পত্তির মাত্র ২.৫%অংশ, খুবই নগণ্য পরিমাণ। বাকি বিশাল ৯৭.৫% অংশ সম্পত্তি আমাদের জমা হয়ে আছে। যাকাত দেওয়ার সময় আমাদের শুধু আফসোস হয় যে, কতগুলো টাকা বের হয়ে গেলো। সেই টাকা না দিলে কত কিছু কিনতে পারতাম, কত কিছু করতে পারতাম। অথচ চিন্তা করে দেখি না যে, আল্লাহ تعالى আমাদেরকে এত সম্পত্তি দিয়েছেন যে, তার এক নগণ্য অংশও আমাদের কাছে এত বেশি মনে হচ্ছে —এই ধরনের চিন্তাগুলো আসে শয়তানের কাছ থেকে, কারণ আল্লাহ تعالى বলেছেন—<img class="aligncenter wp-image-2748" src="http://quranerkotha.com/wp-content/uploads/2017/02/2_268-1.png" width="502" height="102" srcset="https://quranerkotha.com/wp-content/uploads/2017/02/2_268-1.png 1423w, https://quranerkotha.com/wp-content/uploads/2017/02/2_268-1-300x61.png 300w, https://quranerkotha.com/wp-content/uploads/2017/02/2_268-1-768x156.png 768w, https://quranerkotha.com/wp-content/uploads/2017/02/2_268-1-1024x208.png 1024w" sizes="(max-width: 502px) 100vw, 502px" /></p>
<blockquote><p>শয়তান তোমাদেরকে অভাবের ভয় দেখায়, আর তোমাদেরকে অশ্লীল কাজ করতে তাগাদা দেয়। কিন্তু আল্লাহ তোমাদেরকে তাঁর পক্ষ থেকে ক্ষমা এবং প্রাচুর্যের নিশ্চয়তা দেন। আল্লাহ তো সবকিছু ঘিরে আছেন, তিনি সব জানেন। [আল-বাক্বারাহ ২৬৮]</p></blockquote>
<p>আমরা যখন আল্লাহর تعالى পথে দান করতে যাই, তখন আমাদের মনে নানা ধরনের চিন্তা আসা শুরু হয়ে যায়, “বাড়ি ভাড়া দেওয়ার টাকা থাকবে? ছেলে মেয়েদের পড়ার খরচ দিতে পারবো? ঈদের শপিং করতে পারবো?” অথচ যখন শপিং মল বা রেস্টুরেন্টে যাই, আমরাই তখন দেদারসে টাকা উড়াতে থাকি। তখন আমাদের মাথায় বাড়ি-ভাড়া, সন্তানের ভবিষ্যৎ-এর কথা মাথায় আসে না। যে লোক মসজিদের দান বাক্সে একশ টাকা দিবে না দশ টাকা দিবে এই নিয়ে নিজের মধ্যে যুদ্ধ করতে থাকে, সেই মানুষই সিনেমা, টিভি, রংবেরঙের পানীয়, দামি খাবার, ব্রান্ড কাপড়, বিদেশে বেড়াতে যাওয়া — এসবের জন্য দুহাতে টাকা খরচ করতে একটুও বাধে না।<sup>[১৭]</sup>  <span id="more-2746"></span></p>
<p><img class="aligncenter size-full wp-image-2749" src="http://quranerkotha.com/wp-content/uploads/2017/02/2_268_title.png" alt="" width="600" height="400" srcset="https://quranerkotha.com/wp-content/uploads/2017/02/2_268_title.png 600w, https://quranerkotha.com/wp-content/uploads/2017/02/2_268_title-300x200.png 300w" sizes="(max-width: 600px) 100vw, 600px" /></p>
<p>আল-বাক্বারাহ’র এই আয়াতে আল্লাহ تعالى বিশেষভাবে বলছেন যে, শয়তান আমাদেরকে ٱلْفَحْشَآء ফাহশা’ এর দিকে ডাকবে। ফাহশা’ হচ্ছে যে কোনো লজ্জাহীন, অশ্লীল এবং অনৈতিক কাজ, যেমন, বিপরিত লিঙ্গের (বা সমলিঙ্গের) অবৈধ কারো সাথে করা যাবতীয় অশ্লীল কাজ।<sup>[১১][১৬]</sup> ফেইসবুকে বিপরীত লিঙ্গের দিকে পশুর মত কামুক দৃষ্টিতে তাকিয়ে থাকা। হিন্দি, ইংরেজি মুভি দেখা, যেখানে নারী পুরুষদের অশ্লীলভাবে দেখানো হয়। পরকীয়া এবং অশ্লীল আবেদনে ভরা হিন্দি, ইংরেজি, বাংলা গান শোনা। সবশেষে একেবারেই পশুর থেকেও অধম হয়ে গিয়ে পর্ণ দেখা, সমকামিতা, ব্যভিচারে জড়িয়ে পড়া —এই সব কিছু ফাহশা’র মধ্যে পড়ে।</p>
<p>শয়তান জানে যে, আমাদের সবচেয়ে বড় দুর্বলতা হচ্ছে বিপরীত (বা সম) লিঙ্গের প্রতি কামনা। তাই এই দুর্বলতাকে কাজে লাগানোর জন্য ওরা কোটি কোটি ডলারের বিশাল মুভি, মিউজিক, পর্ণ বাণিজ্য সাম্রাজ্য তৈরি করেছে। সকালে ঘুম থেকে উঠে রাতে ঘুমাতে যাওয়া পর্যন্ত আমরা যেন প্রতিক্ষণে ফাহশা’র কোনো না কোনো হাতছানি দেখতে পাই, সেজন্য ওরা খবরের কাগজ, ম্যাগাজিন, টিভি, রেডিও, মোবাইল ফোন, কম্পিউটার, ইন্টারনেট, রাস্তায় বিলবোর্ড —সব দখল করে রেখেছে। বিংশ শতাব্দীতে যোগাযোগের যত আধুনিক প্রযুক্তি তৈরি হয়েছে, তার বেশিরভাগই আজকাল ওরা ব্যবহার করছে ফাহশা’র মধ্যে আমাদের বুঁদ করে রাখার জন্য।</p>
<p>ফাহশা’র একটি বৈশিষ্ট্য হলো: আমরা প্রথম যখন খারাপ কিছু দেখি, তখন চোখে খুব লাগে। কিন্তু যখন বার বার দেখতে থাকি, তখন আস্তে আস্তে চোখ সয়ে আসে। একসময় সেটা আর খারাপ লাগে না। একারণেই মিডিয়াতে ফাহশা’কে ধীরে ধীরে নোংরা থেকে নোংরাতর করা হয়। দেশে যখন কেব্‌ল টিভি প্রথম এসেছিল, আমরা তখন পাশ্চাত্যের অশালীন পোশাক, আচার-আচরণ দেখে বিরাট ধাক্কা খেয়েছিলাম। একসময় তা আমাদের সহ্য হয়ে গেল। আমরা ভাবতাম ওরা নষ্ট হয়ে গেছে, আমরা এখনও ভালো আছি। তারপর একসময় আমরা ওদের অনুকরণ করে নষ্ট হয়ে গেলাম। প্রথম দিকে যখন দেখতাম আমাদের কিছু ছেলে-মেয়ে পাশ্চাত্যের নকল করছে, তখন ধাক্কা লাগতো। একসময় সেটাও গা সওয়া হয়ে গেলো। আজকাল রেস্টুরেন্ট, ক্লাব, ইউনিভারসিটি, কনসার্টে গেলে, বা টিভিতে সাবান, শ্যাম্পুর বিজ্ঞাপন দেখলে বোঝা যায় না এটা বাংলাদেশ, নাকি নষ্ট সংস্কৃতিতে ধ্বসে যাওয়া পাশ্চাত্যের কোনো দেশ। এভাবেই ফাহশা’ মানুষকে ধীরে ধীরে বেহায়া বানিয়ে দেয়।</p>
<h2>শয়তান তোমাদেরকে অভাবের ভয় দেখায়, আর তোমাদেরকে অশ্লীল কাজ করতে তাগাদা দেয়</h2>
<p>অভাবের সাথে ফাহশা‘র সম্পর্ক কি?</p>
<p>শয়তান যখন মানুষকে অভাবের ভয় দেখিয়ে দান করা থেকে দূরে রাখতে পারে, তখন সে মানুষের উপর জিতে যায়। চারিদিকে এত অভাব, এত মানুষের কষ্ট, মানুষের পাশে দাঁড়ানোর এত সুযোগ, আল্লাহর تعالى পথে খরচ করার এত ব্যবস্থা —এগুলো সব দেখেও মানুষ যখন প্রতিটা দিন শয়তানের কথা শুনে চোখ-কান বন্ধ করে রাখতে পারে, সে তখন তার বিবেকের চাবি শয়তানের হাতে দিয়ে দেয়। একবার শয়তান যখন কারও বিবেককে অন্ধ করে দিতে পারে, তখন সে তাকে দিয়ে সহজেই অশ্লীল কাজ করিয়ে নিতে পারে। আল্লাহর تعالى পথে দান করা থেকে আটকানো হচ্ছে মানুষের বিবেকের উপর জয়ী হয়ে যাওয়ায় এক ধাপ এগিয়ে যাওয়া। শয়তান যখন এভাবে বিবেকের নিয়ন্ত্রণ দখল করে নিতে পারে, তখন সে মানুষকে দিয়ে অতি সহজে অশ্লীল কাজ করাতে পারে।<sup>[১১]</sup></p>
<p>সুতরাং আল্লাহর تعالى পথে খরচ করা হচ্ছে আমাদের জন্য এক মানসিক যুদ্ধ। আমরা যখন এই যুদ্ধে জয়ী হই, তখন শয়তানের কুমন্ত্রণার হাত থেকে নিজেদেরকে বাঁচানোর জন্য আরও শক্তিশালী হই। এভাবে আমাদের ঈমানের জোর বাড়ে, আমরা নিজেদেরকে অশ্লীল কাজ থেকে তত বেশি দূরে রাখতে পারি। যারা নিজেদেরকে অশ্লীল কাজ থেকে দূরে রাখতে পারছেন না, তাদের আসল সমস্যা হচ্ছে তাদের বিবেকের আসনে আর তিনি বসে নেই, বসে আসে শয়তান। সুতরাং প্রথমে নিজের ভেতরে যুদ্ধ করে আগে সেই শয়তানকে দূর করতে হবে। আর এর জন্য এক মোক্ষম উপায় হচ্ছে আল্লাহর تعالى পথে খরচ করা, যত কষ্টই হোক না কেন, যত দুশ্চিন্তাই আসুক না কেন, যতই ভয় লাগুক না কেন।</p>
<p>একইসাথে শয়তান অভাবের ভয় দেখিয়ে আমাদেরকে দিয়ে নোংরা কাজ করায়। যেমন, ইন্টার্ভিউ দিতে যাওয়ার সময় হিজাব ছেড়ে বা দাঁড়ি কেটে যাওয়া, কারণ যদি চাকরি না মেলে?  চাকরি হারানোর ভয়ে অফিসে কখনও হিজাব না পড়া, বা দাঁড়ি বড় না করা, এমনকি বসের সাথে রেন্সটুরেন্টে, পার্টিতে গিয়ে আপত্তিকর কাজেও অংশ নেওয়া। প্রমোশন হাত ছাড়া হয়ে যাওয়ার ভয়ে উপরের তলার নোংরা কাজের খবর জেনেও চেপে যাওয়া। —এভাবে শয়তান আমাদেরকে অভাবে ভয় দেখিয়ে অশ্লীল কাজ করাতে থাকে।</p>
<p>শয়তান কখনও আপনাকে এসে বলবে না, “আমি শয়তান। আমি তোমাকে জাহান্নামে পুড়াতে চাই। আসো আমরা ইয়ে করি।” ইবলিস এবং অন্যান্য জিন শয়তানরা মানুষের কাছে অদৃশ্য প্রাণী। তারা বিজ্ঞানের ভাষায় বলতে গেলে ‘প্যারালাল ইউনিভার্স’ বা ‘অন্য ডাইমেনশন’-এ থাকে, যেখান থেকে তারা ঠিকই আমাদেরকে দেখতে পায়, কিন্তু আমরা তাদেরকে দেখতে পাই না, বা কোনো বৈজ্ঞানিক যন্ত্র দিয়ে সনাক্ত করতে পারি না।</p>
<blockquote><p>সে এবং তার অনুসারিরা তোমাদেরকে তাদের জায়গা থেকে দেখতে পায়, কিন্তু তোমরা তাদেরকে দেখতে পাও না। [আল-আ’রাফ ৭:২৭]</p></blockquote>
<p>শয়তান মানুষের অবচেতন মনে কুচিন্তা বা কুমন্ত্রণা ঢুকিয়ে দেয়। আমরা সাবধানে লক্ষ্য করলেও বুঝতে পারবো না: আমাদের মনের গভীরে যে চিন্তাগুলো চলছে, তার কোনটা আমি, আর কোনটা শয়তান। সূরা আন-নাস-এ আল্লাহ تعالى আমাদেরকে বলেছেন, কীভাবে শয়তান কাজ করে—</p>
<blockquote><p>(আমি আশ্রয় চাই) তার অনিষ্ট থেকে, যে নিজেকে লুকিয়ে রেখে কুমন্ত্রণা দেয়। যে কুমন্ত্রণা দেয় মানুষের অন্তরে। জ্বিনের মধ্য থেকে এবং মানুষের মধ্য থেকে। [আন-নাস  ১১৪:৪-৬]</p></blockquote>
<p>এই আয়াতে আল্লাহ تعالى আমাদেরকে জানিয়ে দিচ্ছেন যে, শয়তান শুধুই জ্বিন নয়। ইবলিস এবং তার উদ্দেশকে বাস্তবায়ন করতে যে সব মানুষ সাহায্য করে, তারাও শয়তান।</p>
<p>শয়তান এমন কৌশলে আমাদের মনে কু-চিন্তা, অসুস্থ কামনা ঢুকিয়ে দেয় যে, আমরা মনে করবো: সেগুলো আসলে আমাদের নিজেদেরই চিন্তা-ভাবনা, আবেগ এবং অনুভুতি। যেহেতু আমরা সবসময় শয়তানের ব্যাপারে সাবধান থাকি না, তাই কখন যে শয়তান আমাদের মধ্যে তার কুমন্ত্রণা ঢুকিয়ে দিয়ে, আমাদেরকে দিয়ে তার কাজ করানো শুরু করে দেয়, তা আমরা ভুলে যাই। একারণেই আল্লাহ تعالى আমাদেরকে সাবধান করেছেন—</p>
<blockquote><p>যারা আল্লাহর প্রতি সচেতন থাকে, যখনি তাদের মনে শয়তান কোনো কু-চিন্তা দেয়, তারা সাথে সাথে আল্লাহকে স্মরণ করে এবং তখনি তারা পরিস্কার দেখতে পায় আসলে কী ঘটছে।  [আল-আ’রাফ ৭:২০১]</p></blockquote>
<p>আল্লাহ تعالى আমাদেরকে একটা চমৎকার ফর্মুলা শিখিয়ে দিয়েছেন: কীভাবে শয়তানকে প্রতিহত করতে হবে। যখনি অনুভব করা শুরু করবেন যে, আপনি যেই কাজটা করছেন, তা করা ঠিক হচ্ছে না, সাথে সাথে আল্লাহর تعالى কথা মনে করুন। মনে মনে বুঝে বলুন, “আউ’যু বিল্লা-হি  মিনাশ শাইত-নির রজীম” – “আমি আল্লাহর কাছে আশ্রয় চাই বিতাড়িত শয়তান থেকে”। দ্রুত কোনো কু’রআনের আয়াত মনে করার চেষ্টা করুন, যেটা আপনার পরিস্থিতির সাথে মিলে যায়। যেমন: আপনি কারও প্রতি দুর্বলতা অনুভব করছেন, এমন দিকে তাকাচ্ছেন যেদিকে আপনার তাকানোর কথা না, সাথে সাথে নিজেকে মনে করিয়ে দিন—</p>
<blockquote><p>বিশ্বাসী পুরুষদেরকে বলো যেন, তারা তাদের দৃষ্টি নত রাখে এবং তাদের গোপন অঙ্গকে সাবধানে রক্ষা করে, এটা তাদের জন্যই বেশি কল্যাণকর। আল্লাহ খুব ভালো করে জানেন তোমরা কী করো। বিশ্বাসী নারীদেরকে বলো, যেন তারা তাদের দৃষ্টি সংযত রাখে এবং তাদের গোপন অঙ্গকে সাবধানে রক্ষা করে … [নুর ২৪:৩০]</p></blockquote>
<p>তবে দরকারের সময় জরুরি কোনো আয়াত মনে করাটা খুব কঠিন, যদি না আমরা নিয়মিত কিছু জরুরি আয়াত ঝালিয়ে না নেই। এজন্য নিয়মিত কু’রআন পড়াটা জরুরি। আর সবচেয়ে বেশি দরকার কু’রআন বুঝে পড়া। বুঝে কুর’আন না পড়লে আমরা কোনোদিন জানবো না: আল্লাহ تعالى আমাদেরকে কত পদ্ধতি শিখিয়েছেন, কত ব্যাপারে সাবধান করেছেন।</p>
<h2>আল্লাহ তোমাদেরকে তাঁর পক্ষ থেকে ক্ষমা এবং প্রাচুর্যের নিশ্চয়তা দেন</h2>
<p>আল্লাহ تعالى আমাদেরকে কথা দিয়েছেন যে, যদি আমরা তাঁর পথে দান করি, তাহলে তিনি আমাদেরকে فضل  অর্থাৎ প্রাচুর্য দেবেন। ফাদল এই দুনিয়াতেও দেবেন, আখিরাতেও দেবেন। আল্লাহ تعالى দুটোই আমাদেরকে দেবেন বলে কথা দিয়েছেন।<sup>[১৪]</sup> অনেকের কাছে মনে হয়, আখিরাত সেই কবে আসবে, কিছু পাবো কি পাবো না তার ঠিক নেই, তাই দুনিয়াতে ঝুঁকি নিয়ে দান করার দরকার নেই। তাদের জন্য সুখবর। আল্লাহ تعالى আমাদেরকে শুধু আখিরাতে দেবেন বলেননি, দুনিয়াতেও দেবেন বলে কথা দিয়েছেন।</p>
<p>আল্লাহর تعالى বাণী আজকাল আমাদের কাছে মূল্যহীন। আল্লাহ تعالى যখন বলেন যে, তিনি আমাদেরকে গ্যারান্টি দিয়েছেন যে, তিনি আমাদেরকে অনেক দেবেন, যদি কিনা আমরা তাঁর পথে খরচ করি, তাঁর এই গ্যারান্টি শুনেও আমাদের সন্দেহ যায় না। যদি না পাই? যদি আরও গরিব হয়ে যাই? যদি দান করে কোনো লাভ না হয়? — এই সব সন্দেহের মধ্যে ঘুরতেই থাকি। আজকাল মুসলিমদের কাছে কোনো ধনী দেশের প্রেসিডেন্টের আশ্বাসের বাণীর অনেক দাম আছে। যখন আমেরিকার প্রেসিডেন্ট মুসলিমদের নিয়ে ভালো কিছু বলে, তাদেরকে কোনো ব্যাপারে সমর্থন করে, তখন মুসলিমরা সে কী খুশি! শান্তিতে তাদের বুক ভরে যায়। অথচ আল্লাহ تعالى যখন কুর‘আনে বলেন যে, তিনি অবশ্যই বিশ্বাসীদের এবং সবরকারীদের পাশে আছেন  —তখন আমাদের কিছু যায় আসে না। আজকাল আমাদের কাছে আমেরিকার প্রেসিডেন্টের দেওয়া কথার দাম, আল্লাহর تعالى দেওয়া আস্থার থেকে বেশি দামি হয়ে গেছে।</p>
<p>যার হাতে সমস্ত সম্পদ, যিনি সবাইকে নিয়ন্ত্রণ করছেন, যিনি যে কোনো সময় মানুষের পরিকল্পনা ভেস্তে দিতে পারেন, যে কোনো ধনী ব্যক্তিকে পথে বসিয়ে দিতে পারেন, পথের ফকিরকে রাতারাতি ধনকুবের বানিয়ে দিতে পারেন, সেই মহাশক্তিশালী প্রভু আমাদেরকে কথা দিয়েছেন যে, আমরা যদি তাঁর পথে খরচ করি, তাহলে তিনি আমাদেরকে অনেক দেবেন। এরপরেও যদি কেউ আল্লাহর تعالى পথে খরচ করতে হাজার অজুহাত দাঁড় করায়, তাহলে তার থেকে সাবধান থাকতে হবে। শয়তান তার উপর দখল নিয়ে নিয়েছে।</p>
<p>কিছু মানুষ আছে যাদের উপর শয়তান পুরোপুরি দখল করে নিয়েছে। এধরনের মানুষের চিন্তা-ভাবনা, কাজকর্ম, অনুভুতি, আবেগ– সবকিছুই শয়তানের দখলে চলে গেছে। এরা কথা বললে খারাপ কথা বলে, যা শুনলে মানুষ কষ্ট পায়, বিভ্রান্ত হয়ে যায়, মানুষে মানুষে সমস্যা তৈরি হয়। এদের কাজগুলো বেশিরভাগই হারাম কাজ। যেমন: টিভি দেখলে এরা দেখে তারকাদের সাক্ষাতকার, মিউজিক শো, ড্যান্স কম্পিটিশন, নানা ধরণের অসুস্থ সিরিয়াল। মুভি দেখলে দেখে সব মারামারি, খুনাখুনি, বিকৃত হরোর মুভি, না হয় হারাম প্রেম-ভালবাসা, পরকীয়ার মুভি। খবরের কাগজে এরা সব হারাম খবর পড়ে: কে কবে কাকে কী গালি দিলো, কোন তারকাকে নিয়ে কী স্ক্যান্ডাল চলছে, কোন পাতায় কোন মডেলের ছবি আছে। কম্পিউটারে বসলে এরা চুরি করা সফটওয়্যার ব্যবহার করে। ইন্টারনেটে গেলে এরা বেশিরভাগ সময় পর্ণ, সিনেমা, সিরিয়াল; না হয় ফেইসবুকে পরকীয়া, অবৈধ মেলামেশা, ডেটিং সাইটে মিথ্যা যোগ্যতা দিয়ে অন্যদেরকে পটানোর চেষ্টা করে। মোবাইল ফোনে বন্ধু-বান্ধবের সাথে ঘণ্টার পর ঘণ্টা গীবত, এর কথা ওকে লাগানো, গোপন খবর ফাঁস করে দেওয়া ইত্যাদি।</p>
<p>এভাবে এরা প্রতিদিন ঘুম থেকে উঠার পর থেকে ঘুমাতে যাওয়া পর্যন্ত যত ধরণের শয়তানী কাজ করা যায়, তার সবই করে। এরা তাদের মস্তিস্কের নিয়ন্ত্রণ শয়তানের হাতে দিয়ে দিয়েছে। তাদের অন্তরের ভেতরে চালকের আসনে আর তার বিবেক বসে নেই। বসে আছে শয়তান। এদের সম্পর্কে আল্লাহ تعالى বলেছেন—</p>
<blockquote><p>শয়তান এদের উপরে নিয়ন্ত্রণ নিয়ে নিয়েছে এবং তাদেরকে আল্লাহর কথা ভুলিয়ে দিয়েছে। এরা শয়তানের দল। সাবধান! এই শয়তানের দল একদিন ধ্বংস হয়ে যাবেই। [মুজাদিলা ৫৮:১৯]</p></blockquote>
<p>এই ধরণের মানুষদের সম্পর্কে সাবধান। আল্লাহ تعالى এদেরকে শয়তানের দল হিসেবে চিহ্নিত করেছেন। এরা আর সাধারণ মানুষ নেই। আল্লাহর দৃষ্টিতে এরা মানুষরূপী শয়তান। সে আপনার বাবা-মা, ভাইবোন, ছেলে-মেয়ে যেই হোক না কেন। সাবধানে থাকবেন, যেন তাদেরকে সন্তুষ্ট করতে গিয়ে, বা তাদের সাথে তাল মিলিয়ে চলতে গিয়ে, আপনি আল্লাহকে تعالى সন্তুষ্ট রাখার কথা ভুলে না যান, আল্লাহর تعالى বিরুদ্ধে কাজ করা শুরু না করেন।</p>
<p>আপনাকে সবসময় মনে রাখতে হবে, আপনি পৃথিবীতে এসেছেন আল্লাহকে تعالى খুশি রেখে নিজের ভালো দ্বারা পরকালের পাথেয় সংগ্রহ করার জন্য। আল্লাহর تعالى বিনিময়ে অন্যদেরকে খুশি রাখার জন্য নয়। তাই কখনও আপনার নষ্ট হয়ে যাওয়া স্বামী বা স্ত্রীর জন্য নিজের জীবন শেষ করে দিবেন না। কখনও বাবা-মার অন্যায়ের সমর্থনে নিজেকে এবং নিজের পরিবারকে শেষ করবেন না। মানুষরূপী শয়তান বসের হয়ে জঘন্য কাজ করে নিজের উপরে আল্লাহর تعالى আক্রমণ ডেকে আনবেন না। এদের কাছ থেকে সসন্মানে, সুকৌশলে সরে আসুন, কারণ আল্লাহ تعالى আমাদেরকে সাবধান করেছেন –</p>
<blockquote><p>তুমি এমন কাউকে পাবে না, যারা সত্যিই প্রকৃতপক্ষে আল্লাহ এবং শেষ বিচার দিনে বিশ্বাস করে, কিন্তু একই সাথে তাদেরকেও ভালবাসে, যারা আল্লাহ ও তাঁর রাসুলের বিরুদ্ধে যায়। যদিও কিনা তারা তাদেরই বাবা, ছেলে, ভাই বা নিজেদের কোনো দল বা জাতির কেউ হয়। [মুজাদিলা ৫৮:২২]</p></blockquote>
<p><small><br />
[১] বাইয়িনাহ এর কু’রআনের তাফসীর। [২] ম্যাসেজ অফ দা কু’রআন — মুহাম্মাদ আসাদ। [৩] তাফহিমুল কু’রআন — মাওলানা মাওদুদি। [৪] মা’রিফুল কু’রআন — মুফতি শাফি উসমানী। [৫] মুহাম্মাদ মোহার আলি — A Word for Word Meaning of The Quran [৬] সৈয়দ কুতব — In the Shade of the Quran [৭] তাদাব্বুরে কু’রআন &#8211; আমিন আহসান ইসলাহি। [৮] তাফসিরে তাওযীহুল কু’রআন — মুফতি তাক্বি উসমানী। [৯] বায়ান আল কু’রআন — ড: ইসরার আহমেদ। [১০] তাফসীর উল কু’রআন — মাওলানা আব্দুল মাজিদ দারিয়াবাদি [১১] কু’রআন তাফসীর — আব্দুর রাহিম আস-সারানবি [১২] আত-তাবারি-এর তাফসীরের অনুবাদ। [১৩] তাফসির ইবন আব্বাস। [১৪] তাফসির আল কুরতুবি। [১৫] তাফসির আল জালালাইন। [১৬] লুঘাতুল কুরআন — গুলাম আহমেদ পারভেজ। [১৭] তাফসীর আহসানুল বায়ান — ইসলামিক সেন্টার, আল-মাজমাআহ, সউদি আরব [১৮] কু’রআনুল কারীম &#8211; বাংলা অনুবাদ ও সংক্ষিপ্ত তাফসীর — বাদশাহ ফাহাদ কু’রআন মুদ্রণ কমপ্লেক্স<br />
</small></p>
</div>]]></content:encoded>
			<wfw:commentRss>https://quranerkotha.com/baqarah-268/feed/</wfw:commentRss>
		<slash:comments>2</slash:comments>
		</item>
		<item>
		<title>খারাপ জিনিসগুলো দেওয়ার নিয়ত করবে না, যেগুলো যদি কেউ তোমাদেরকে দিত, তাহলে তোমরা ঘৃণায় চোখ বুজে তা নিতে — আল-বাক্বারাহ ২৬৭</title>
		<link>https://quranerkotha.com/baqarah-267/</link>
		<comments>https://quranerkotha.com/baqarah-267/#comments</comments>
		<pubDate>Mon, 16 Jan 2017 21:30:50 +0000</pubDate>
		<dc:creator><![CDATA[ওমর আল জাবির]]></dc:creator>
				<category><![CDATA[আল-বাক্বারাহ]]></category>
		<category><![CDATA[দান]]></category>

		<guid isPermaLink="false">http://quranerkotha.com/?p=2737</guid>
		<description><![CDATA[আমরা যখন দান করার চিন্তা করি, তখন আলমারিতে খুঁজে দেখি কোন জামাকাপড়গুলো আর পরার যোগ্য নেই, কোন আসবাবপত্রগুলো মানুষের সামনে রাখলে আর মান সম্মান থাকছে না, ফ্রিজে কোন খাবারগুলো খেলে বাথরুম থেকে আর বের না হওয়ার সম্ভাবনা আছে ইত্যাদি। গরিবদেরকে খাওয়াতে গেলে হাড্ডি-চর্বি ভর্তি মাংসগুলো দেই, যেগুলো নিজে খাওয়ার কথা চিন্তা করব না, আর নিজের &#8230; <a href="https://quranerkotha.com/baqarah-267/" class="more-link">Continue reading <span class="screen-reader-text">খারাপ জিনিসগুলো দেওয়ার নিয়ত করবে না, যেগুলো যদি কেউ তোমাদেরকে দিত, তাহলে তোমরা ঘৃণায় চোখ বুজে তা নিতে — আল-বাক্বারাহ ২৬৭</span></a>]]></description>
				<content:encoded><![CDATA[<div class="pf-content"><p>আমরা যখন দান করার চিন্তা করি, তখন আলমারিতে খুঁজে দেখি কোন জামাকাপড়গুলো আর পরার যোগ্য নেই, কোন আসবাবপত্রগুলো মানুষের সামনে রাখলে আর মান সম্মান থাকছে না, ফ্রিজে কোন খাবারগুলো খেলে বাথরুম থেকে আর বের না হওয়ার সম্ভাবনা আছে ইত্যাদি। গরিবদেরকে খাওয়াতে গেলে হাড্ডি-চর্বি ভর্তি মাংসগুলো দেই, যেগুলো নিজে খাওয়ার কথা চিন্তা করব না, আর নিজের জন্য ভালো মাংসগুলো রেখে দিই। গরিব প্রতিবেশী, কর্মচারীদেরকে তিনদিনের বাসি তরকারিগুলো সুন্দর প্লেটে করে পাঠিয়ে দেই। এভাবে দান করে মনে করি বিরাট সওয়াবের কাজ করে ফেলেছি, আল্লাহ تعالى নিশ্চয়ই এখন আমার উপরে বড়ই খুশি।</p>
<p><img class="aligncenter wp-image-2743" src="http://quranerkotha.com/wp-content/uploads/2017/01/2_267-1.png" width="498" height="120" srcset="https://quranerkotha.com/wp-content/uploads/2017/01/2_267-1.png 2010w, https://quranerkotha.com/wp-content/uploads/2017/01/2_267-1-300x72.png 300w, https://quranerkotha.com/wp-content/uploads/2017/01/2_267-1-768x185.png 768w, https://quranerkotha.com/wp-content/uploads/2017/01/2_267-1-1024x247.png 1024w" sizes="(max-width: 498px) 100vw, 498px" /></p>
<blockquote><p>বিশ্বাসীরা শোনো, তোমরা যা কিছু অর্জন করেছ, আর যা কিছু আমি তোমাদেরকে পৃথিবী থেকে দিয়েছি, তার মধ্যে থেকে ভালোগুলো আল্লাহর পথে খরচ করো। খারাপ জিনিসগুলো দেওয়ার নিয়ত করবে না, যেগুলো যদি কেউ তোমাদেরকে দিত, তাহলে তোমরা ঘৃণায় চোখ বুজে তা নিতে। আর জেনে রেখো, আল্লাহ সকল চাহিদার ঊর্ধ্বে, তিনি অত্যন্ত প্রশংসিত। [আল-বাক্বারাহ ২৬৭]</p></blockquote>
<p>আল্লাহ تعالى পরিষ্কার করে বলে দিয়েছেন যে, তিনি تعالى এধরনের দান গ্রহণ করবেন না। দান করার সময় যেন আমরা নিজেদেরকে গ্রহীতার জায়গায় চিন্তা করি। আমি গরিব, অভাবী হলে কি সেই দান খুশি মনে নিতাম? যদি আমি নিজে সেই দান না নিই, তাহলে কীভাবে আমি সেটা অন্যকে দেওয়ার কথা চিন্তা করি? আমার কি কোনো বিবেক নেই? সূরা আলে ইমরানে এক ভয়ংকর আয়াত আছে—“তুমি কোনোদিনও পুণ্য অর্জন করবে না, যতক্ষণ না তুমি সেটা দান করো, যা তুমি নিজে ভালোবাসো।” <sup>[৯২]</sup></p>
<p>অনেক সময় আমরা নিজেদেরকে বোঝাই যে, অভাবীরা এইসব ছেড়া, ভাঙা, বাসি জিনিস পেলেই খুশি হয়। ওদের কি আর আমাদের মতো এত চাহিদা আছে নাকি? আল্লাহ تعالى আমাদেরকে বলেননি খুঁজে দেখতে যে, ওরা খুশি হবে কিনা। তিনি تعالى এক কঠিন স্ট্যান্ডার্ড দিয়ে দিয়েছেন: আমি নিজে খুশি হবো কিনা, যদি আমাকে কেউ সেই সব জিনিস দান করত।<span id="more-2737"></span></p>
<p>আমাদেরকে বুঝতে হবে দানের উদ্দেশ্য কী? উদ্দেশ্য হচ্ছে ধনী-গরিবের মধ্যে পার্থক্য কমানো। আপনি দান করার আগে এলাকার গরিব মানুষগুলো ছেড়া কাপড় পরে ঘুরে বেড়াতো, আর আপনি দান করার পড়ে সেই মানুষগুলো আপনার দেওয়া ছেড়া কাপড় পরে ঘুরে বেড়ায়—এতে তো কোনো উন্নতি হলো না। বরং তারা যদি আপনি নিজে যা পরেন, সেই একই কাপড় পরে ঘুরে বেড়ায়, তাহলেই আপনার এবং তাদের মধ্যে পার্থক্য কমবে এবং দানের উদ্দেশ্য অর্জন হবে। সমাজের উন্নতি হবে, গরিব মানুষগুলোর অবস্থার পরিবর্তন হবে, চুরি-অন্যায় কমবে, মানুষের মধ্যে সৌহার্দ বাড়বে, গরিব-অভাবী মানুষগুলো আর নিজেদেরকে সমাজের বঞ্চিত, ঘৃণিত মানুষ মনে করবে না, তাদের সাথে দুর্ব্যবহার, অন্যায়, তুচ্ছ তাচ্ছিল্য কমবে।</p>
<p><img class="aligncenter size-full wp-image-2738" src="http://quranerkotha.com/wp-content/uploads/2017/01/2_267_title.png" alt="" width="600" height="340" srcset="https://quranerkotha.com/wp-content/uploads/2017/01/2_267_title.png 600w, https://quranerkotha.com/wp-content/uploads/2017/01/2_267_title-300x170.png 300w" sizes="(max-width: 600px) 100vw, 600px" /></p>
<p><b>তোমরা যা কিছু অর্জন করেছ, আর যা কিছু আমি তোমাদেরকে পৃথিবী থেকে দিয়েছি</b></p>
<p>নিজেদের অর্জন বলতে ব্যবসা-বাণিজ্য করে অর্জন করা সম্পদ, মেধার ব্যবহার করে অর্জন করা যোগ্যতা, সম্মান, ক্ষমতা, কর্তৃত্ব এই সব বোঝায়। আর আমাদের জন্য প্রয়োজনীয় প্রায় সবকিছুই আল্লাহ تعالى আমাদেরকে পৃথিবী থেকে বের করে দিয়েছেন, যেমন শস্য, ফলমূল, তেল, গ্যাস, সোনা, রুপা, সিলিকন, লোহা, এন্টিবায়োটিক ইত্যাদি সবকিছুই কোনো না কোনোভাবে পৃথিবী থেকে বের হয়েছে। এগুলো সবই আল্লাহর تعالى পথে খরচ করতে হবে। আল্লাহ تعالى আমাদেরকে কখনও শুধু সম্পদ দান করতে বলেন না। বরং তিনি تعالى বলেন, তাঁর পথে খরচ করতে। আমরা যা কিছুই অর্জন করি, সেটা নিজের বুদ্ধি খরচ করে হোক, আর পৃথিবী থেকে আহরণ করে হোক, তার সবকিছুর ভালো অংশ আমরা আল্লাহর تعالى পথে খরচ করবো।<sup>[১১][১২][১৪]</sup></p>
<p>পরীক্ষায় ভালো ফলাফলের জন্য, বড় চাকরি পাওয়ার জন্য আমরা মাথার ঘাম পায়ে ফেলে যথাসাধ্য চেষ্টা করি। অথচ আরবি শেখা, কুর‘আন শেখার সময় যেটুকু না করলেই নয়, সেটুকুই করি। প্রমোশনের জন্য, ব্যবসার প্রসারের জন্য আমরা কাজের সময়ের বাইরে বাড়তি কাজ করি, ছুটি বাতিল করে দিই, দাওয়াতে যাওয়া ছেড়ে দিই। কিন্তু আল্লাহর تعالى পথে কিছু অর্জন করার জন্য এই পর্যায়ের চেষ্টা করার ইচ্ছা আমাদের থাকে না। একটার পর একটা সার্টিফিকেট, ডিগ্রি অর্জন করার জন্য রাতজেগে পড়ি, পরিবারের সদস্যদের চাওয়া পাওয়া উপেক্ষা করি, সামাজিক দাবি ছেড়ে দিই। কিন্তু আল্লাহর تعالى পথে কিছু করতে গিয়ে কোনো ধরনের আত্মত্যাগ করার, আরাম, বিনোদন, আভিজাত্য ছেড়ে দিয়ে একটু কষ্ট করার ইচ্ছা থাকে না।</p>
<p>আমাদের মধ্যে অনেকেই আছেন যারা বড় ডিজাইনার, প্রোগ্রামার, বা ইঞ্জিনিয়ার। তারা যখন অফিসের জন্য ডিজাইন করেন, বিদেশি ক্লায়েন্টের জন্য প্রোগ্রাম লেখেন, ব্যাঙ্কের জন্য বিল্ডিং বানান, তখন সব দিক থেকে চেষ্টা করেন কাজের মান সবচেয়ে উন্নত রাখতে। কিন্তু তারাই যখন কোনো ইসলামি কাজের জন্য ডিজাইন করেন, বা ইসলামি প্রোগ্রাম বানান, বা মসজিদ নির্মাণ করেন, তাদের কাজ হয়ে যায় একেবারেই দায়সারা কাজ। কোনো মতে কাজ চলার মত কিছু একটা দাঁড়ালেই হলো। এইসব কাজে বাড়তি খাটুনি করার কোনো দরকার আছে নাকি? —আমরা ভুলে যাই এইসব কাজের ক্লায়েন্ট আসলে কে।</p>
<p>আমাদেরকে এই মানসিকতা থেকে বেড়িয়ে আসতে হবে। নিজেদেরকে গ্রহীতা বা ব্যবহারকারীর জায়গায় বসিয়ে চিন্তা করে দেখতে হবে, যেই মানের কাজ করলাম, সেই মান আমি নিজে গ্রহণ করব কিনা, যদি কেউ সেই কাজ আমার জন্য করে দিত? আল্লাহর تعالى পথে করা কাজগুলো হবে সাধারণ মানের, অথচ মানুষের জন্য, নিজের লাভের জন্য করা কাজগুলো হবে উঁচু মানের—এই ডাবল স্ট্যান্ডার্ড রেখে কীভাবে আমি নিজেকে একজন ভালো মুসলিম বলে দাবি করি?</p>
<p><b>আর জেনে রেখো, আল্লাহ সকল চাহিদার ঊর্ধ্বে, তিনি অত্যন্ত প্রশংসিত</b></p>
<p>আমরা কিছু দান করি, আর না করি, আল্লাহর تعالى তাতে কিছুই যায় আসে না। তিনি تعالى হচ্ছেন গ্বনীই—যিনি এতই ধনী যে, তাঁর কোনো অভাব বোধ নেই।<sup>[৫]</sup></p>
<p>ধরুন আপনি একজন ধনকুবেরের ছেলের বিয়েতে দাওয়াত পেয়েছেন। আপনি কয়েক শ টাকার একটা ঘড়ি উপহার নিয়ে গেছেন। গিয়ে দেখলেন অন্য অতিথিরা লক্ষ লক্ষ টাকার বিশাল সব উপহার রিসিপশনে জমা দিচ্ছে। তাদের আলিশান প্রাসাদ, বিয়ের বিশাল আয়োজন, ছেলের হাতে কোটি টাকার সোনা-হিরার ঘড়ি, দারোয়ানের গায়ে আপনার থেকেও বেশি দামি কাপড়—এইসব দেখে আপনার চক্ষু চড়কগাছ। আপনি রিসিপশনে দাঁড়িয়ে লজ্জায় ছোট হয়ে ভাবছেন: আপনার কয়েক শ টাকার ঘড়িটা দেবেন, নাকি চুপচাপ কেটে পড়বেন।</p>
<p>সৃষ্টিজগতের সব সম্পত্তির মালিক আল্লাহ تعالى। তাঁর দেওয়া ভিক্ষা দিয়ে আমরা সবাই চলি। কিয়ামতের দিন যখন তাঁর تعالى সুবিশাল সম্পদ, প্রচণ্ড ক্ষমতা, দুর্দান্ত প্রতাপ আমরা নিজের চোখে দেখতে পারব, দুনিয়াতে তাঁর تعالى সম্পর্কে কী ধারণা করেছিলাম, আর আসলে তিনি تعالى কত বড় — তখন তা হাড়ে হাড়ে উপলব্ধি করব। তারপর যখন দেখবো অন্য বান্দারা কী বিশাল সব অর্জন নিয়ে এসেছেন, আর আমি কত নগণ্য কিছু অর্জন নিয়ে এসেছি, তখন দুঃখে কপাল চাপড়াতে থাকবো।</p>
<p>সূত্র<br />
<small>[১] বাইয়িনাহ এর কু’রআনের তাফসীর। [২] ম্যাসেজ অফ দা কু’রআন — মুহাম্মাদ আসাদ। [৩] তাফহিমুল কু’রআন — মাওলানা মাওদুদি। [৪] মা’রিফুল কু’রআন — মুফতি শাফি উসমানী। [৫] মুহাম্মাদ মোহার আলি — A Word for Word Meaning of The Quran [৬] সৈয়দ কুতব — In the Shade of the Quran [৭] তাদাব্বুরে কু’রআন &#8211; আমিন আহসান ইসলাহি। [৮] তাফসিরে তাওযীহুল কু’রআন — মুফতি তাক্বি উসমানী। [৯] বায়ান আল কু’রআন — ড: ইসরার আহমেদ। [১০] তাফসীর উল কু’রআন — মাওলানা আব্দুল মাজিদ দারিয়াবাদি [১১] কু’রআন তাফসীর — আব্দুর রাহিম আস-সারানবি [১২] আত-তাবারি-এর তাফসীরের অনুবাদ। [১৩] তাফসির ইবন আব্বাস। [১৪] তাফসির আল কুরতুবি। [১৫] তাফসির আল জালালাইন। [১৬] লুঘাতুল কুরআন — গুলাম আহমেদ পারভেজ। [১৭] তাফসীর আহসানুল বায়ান — ইসলামিক সেন্টার, আল-মাজমাআহ, সউদি আরব [১৮] কু’রআনুল কারীম &#8211; বাংলা অনুবাদ ও সংক্ষিপ্ত তাফসীর — বাদশাহ ফাহাদ কু’রআন মুদ্রণ কমপ্লেক্স</small></p>
</div>]]></content:encoded>
			<wfw:commentRss>https://quranerkotha.com/baqarah-267/feed/</wfw:commentRss>
		<slash:comments>2</slash:comments>
		</item>
	</channel>
</rss>

<!-- Dynamic page generated in 0.306 seconds. -->
<!-- Cached page generated by WP-Super-Cache on 2017-03-13 05:59:21 -->
